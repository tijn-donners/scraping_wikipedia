Name,Wikidata Identifier,Wikipedia Article,Gender,Year of Birth,Year of Death,Place of Birth,Place of Death
Johannes van der Aeck,Q1033616,"Johannes Claesz. van der Aeck of Aack (gedoopt Leiden, 3 februari 1636 – begraven aldaar, 21 maart 1682) was een Nederlands schilder behorend tot de Hollandse School. Hij was de zoon van wijnhandelaar Niclaes van der Aeck. In een belastingkohier uit 1674 wordt hij vermeld als 'wijncooper' wonend in de wijk Overmare Rijnzijde in Leiden.  Van der Aeck specialiseerde zich in de genreschilderkunst. In 1658 werd hij lid van het Leidse Sint-Lucasgilde. Hij was daar decaan in de jaren 1673, 1674 en 1676.",male,1636,1682,Leiden,Leiden
Evert van Aelst,Q759747,"Evert van Aelst (Delft, 1602 - aldaar, 19 februari 1657) was een Nederlandse schilder van stillevens uit de Nederlandse Gouden Eeuw. Hij was de oom van de bekendere Willem van Aelst.  Er is niet veel bekend over het leven van Evert van Aelst. In 1602 werd hij geboren in Delft, waarschijnlijk als zoon van een advocaat, Willem van Aelst. Volgens Arnold Houbraken was hij waarschijnlijk een afstammeling van de Vlaamse schilder Pieter Coecke van Aelst.  De opleiding en achtergrond van Evert van Aelst zijn onduidelijk, maar zijn stijl lijkt in navolging te zijn van Pieter Claesz. (1597/98–1660) en vertonen ook invloeden van Balthasar van der Ast (1593/94–1657). Vanaf 15 mei 1632 is Van Aelst ingeschreven als lid van het Sint-Lucasgilde in Delft. Hij was de oom en docent van de vandaag de dag bekendere Willem van Aelst (1627 - 1683) en was ook van 1625 - 1649 docent van Jan Denysz. (waarschijnlijk Jan Abrahamsz. Denyse) en Adam Pick (1621/22 - 1642).  Zijn werken gelden als zorgvuldig uitgevoerd. Volgens Houbraken was hij een excellente schilder van alle soorten stillevens. Hij was vooral lovend over Van Aelst's schilderijen van vruchten, harnassen, helmen en allerlei metalen, die hij natuurgetrouw wist weer te geven. Naar Gustav Friedrich Waagen schilderde hij zeer nauwgezet dode vogels - slechts zelden andere dieren en jachtgerei.  Hij signeerde zijn werken dikwijls met E. V. Aelst. Ongetekende schilderijen zijn dikwijls lastig aan hem toe te schrijven. Een serie werken die eens aan hem zijn toegeschreven gelden inmiddels als werken van zijn neef Willem. Er zijn weinig schilderijen die met zekerheid aan hem kunnen worden toegeschreven, en ze zijn slechts zelden in publiek bezit.",male,1602,1657,Delft,Delft
Willem van Aelst,Q553273,"Willem van Aelst of Guillermo van Aelst (Delft, gedoopt 16 mei 1627 – Amsterdam, begraven 22 mei 1683) was een Hollandse schilder van bloem- en jachtstillevens. Hij introduceerde de asymmetrie in stillevens met boeketten. Hij ondertekende zijn werk ook met Guill.mo van Aelst.  Willem van Aelst werd op 16 mei 1627 te Delft geboren als de zoon van de notaris Jan van Aelst en Catharina de Veer. Hij leerde het schildersvak bij zijn oom, de stillevenschilder Evert van Aelst in Delft. In 1643 werd van Aelst opgenomen in het Sint-Lucasgilde, het gilde van kunstschilders, in Delft.  Van 1645 tot 1649 woonde hij in Frankrijk. Vervolgens reisde hij naar Italië, waar hij tot 1656 hofschilder was bij Ferdinando II de' Medici in Florence. Hij ontving van de groothertog van Toscane een gouden medaille als beloning voor zijn diensten. Er zijn nog verschillende bloem- en wildstillevens uit die tijd overgebleven in het Palazzo Pitti te Florence. In Italië leerde hij Matthias Withoos en Paulus Bor jr. kennen. Er wordt gespeculeerd dat Van Aelst Rome bezocht en daar lid werd van de Bentvueghels, een vereniging van voornamelijk Nederlandse en Vlaamse kunstenaars werkzaam in Rome. Dit vermoeden is gebaseerd, niet erg overtuigend, op zijn praktijk gedurende de jaren 1657-1658 om zijn werken te signeren met zijn naam, gevolgd door: 'alias (en een getekende stok figuur)'. Sommigen interpreteren dit als een verwijzing naar een 'bentnaam' (de bijnaam die een lid van de Bentvueghels kreeg) - ""De vogelverschrikker"" - maar er zijn geen documenten die dit bevestigen.  In 1657 keerde Van Aelst samen met Otto Marseus van Schrieck terug naar de Republiek. Hij vestigde zich op de Bloemgracht in Amsterdam. Op oudejaarsdag 1678 verloofde Willem van Aelst zich op 51-jarige leeftijd met zijn huishoudelijke hulp Helena Nieuwenburghs, een Duitse en ""out 35 jaeren"". Zij trouwden op 15 januari 1679 en uit dit huwelijk werden drie kinderen geboren.  Maria van Oosterwijck, Isaac Denies, Ernst Stuven en Rachel Ruysch leerden het vak bij hem. Zijn navolgers waren Anthonie Beauregaert en Cornelis Lelienbergh. Van Aelst was van invloed op het werk van Johann Daniel Bager, Jean-Baptiste Oudry, Jan van Huijsum, Frank Pietersz. Verheyden en Paolo Porpora.  Van Aelst specialiseerde zich als een van de eerste kunstenaars in jachtstillevens. Hij wordt als een navolger van Otto Marseus van Schrieck beschouwd.  Werken van Van Aelst zijn o.a. te vinden in het Museum voor Schone Kunsten Antwerpen, het Mauritshuis te Den Haag, in de National Gallery of Art te Washington D.C. en in het Rijksmuseum te Amsterdam.",male,1627,1679,Delft,Amsterdam
Jan van Aken,Q6150343,"Jan van Aken, ook Jean van Aken (Amsterdam, ca. 1614 – aldaar, 1661), was een kunstenaar uit de Nederlandse Gouden Eeuw, bekend als kunstschilder.  Gedurende zijn hele leven, tot aan zijn dood leefde en werkte Jan van Aken in Amsterdam. Er is niet veel bekend over zijn werk. Hij heeft gewerkt als schilder, tekenaar en etser. 21 etsen zijn aan hem toegeschreven. Deze etsen tonen een grote mate van vakmanschap. De prenten tonen architectuur, landschappen (waaronder Rijngezichten) in de stijl van Pieter van Laer en paardenvoorstellingen in de stijl van Herman Saftleven. Zijn stijl was italianiserend. Ook werd hij beïnvloed door Philips Wouwerman.",male,1614,1661,Kampen,Amsterdam
Herman van Aldewereld,Q1703946,"Herman van Aldewereld (1628/1629, Amsterdam – begraven op 17 juli 1669, in de Nieuwe Kerk in Amsterdam). Nederlands kunstschilder, die zich voornamelijk bezighield met portretten schilderen en graveren van vooral beroemde personen. Incidenteel schilderde hij genrestukken. Hij wordt vaak ten onrechte H. van Alde genoemd, omdat hij gewoonlijk tekende met 'H. van Alde', met een schetsje van de wereldbol, waarmee hij het laatste deel van zijn achternaam aanduidde, wellicht als grapje. Hij ging op 30 augustus 1662 in ondertrouw met Fietje Jans. Er zijn diverse werken van hem bekend.",male,1620,1669,Amsterdam,Amsterdam
Philips Angel,Q457712,"Philips Angel I of Philips Angel van Middelburg (Middelburg, september 1616 – aldaar, na 22 oktober 1683) was een Nederlands schilder van stillevens.  Philips Angel I werd op 14 september 1616 gedoopt in de Nieuwe Kerk te Middelburg. Op 25 januari 1639 ging hij daar in ondertrouw met Jacqemyntgende Smeth. Datzelfde jaar werd hij lid van het Sint-Lucasgilde van Haarlem.  Op 11 oktober 1641 woonde hij in Haarlem, waar hij op 4 augustus 1642 trouwde met Elisabeth Vercammen.  Op 2 december 1642 werd hij tweede secretaris van het gilde en op 7 juli 1643 eerste secretaris. Hij wordt voor het laatst vermeld op 22 oktober 1683.  Ongeveer 30 schilderijen worden aan hem toegeschreven, sommige met data tussen 1642 en 1664 of 1668. Hij was een schilder van stillevens.  Verwarring in zijn signaturen en dateringen bemoeilijkt de studie van de ontwikkeling in zijn kunst met ongerelateerde subgenres, met name zijn sobere 'ontbijtjes' (stillevens met voedsel, servies en keukenvoorwerpen).  Zijn werken vallen in drie hoofdgroepen: schuurinterieurs met de nadruk op het stilleven element, 'ontbijtjes' en stillevens met dode vogels. De invloed van François Ryckhals kan herkend worden in de eerste twee groepen. Ryckhals was mogelijk zijn leraar in Middelburg.   Zijn 'ontbijtjes' tonen de invloed van Haarlemse schilders zoals Floris van Dyck in de voorkeur voor het opbouwen van composities met individueel bestudeerde componenten en in de weergave van verschillende details. De stillevens met dode vogels behoren tot zijn beste werken en zijn vergelijkbaar met de jachtstillevens van de Vlaamse schilders Jan Fyt en Alexander Adriaenssen. Deze werken tonen Angels vaardigheid in het schilderen van bont en veren.  Philips Angel I's leven en werk worden in oude naslagwerken vaak verward met die van een familielid (vermoedelijk een neef), met dezelfde naam (aangeduid als Philips Angel II of Philips Angel van Leiden), geboren in 1618 in Leiden. Deze Philips Angel II was actief als schilder in Leiden van 1637 tot 1645 en zeilde daarna naar Batavia waar hij later overleed.",male,1616,1683,Middelburg,Middelburg
Philips Angel II,Q1562098,"Philips Angel II of Philips Angel van Leiden (Leiden, ca. 1618 – na 1664) was een kunstschilder, schrijver, etser en ambtenaar in dienst van de Vereenigde Oostindische Compagnie (VOC). Hij is vooral bekend als auteur van een 58-pagina tellend boekje met de titel Lof der schilder-konst, dat een zeldzame bron vormt voor het begrijpen van de Nederlandse kunsttheorie uit het midden van de 17de  eeuw.  Het leven en werk van Philips Angel II worden vaak verward met die van een familielid (vermoedelijk een neef) met dezelfde naam (aangeduid als Philips Angel I of Philips Angel van Middelburg), geboren in Middelburg in 1616.  Philips Angel II was actief als schilder in Leiden vanaf 1637, waar hij wordt vermeld als een meesterschilder in 1638. Hij trouwde in 1639. Op 6 november 1639 werd een dochter van hem geboren in Leiden en op 10 april 1641 huurde hij in die stad een huis.    Op 18 oktober 1641 hield hij in Leiden een voordracht getiteld Lof der schilder-konst, die hij in 1642 liet uitgeven.  In 1645 trad hij in dienst van de VOC en vertrok hij met zijn vrouw naar Batavia. Hij presteerde naar behoren en werd in 1651 met de VOC-gezant Joan Cunaeus naar Isfahan gezonden, waar hij opperhoofd van de factorij en tweede man in de hiërarchie van de VOC in Perzië zou worden. Spoedig na aankomst daar werd hij betrapt op het pogen een zeer grote hoeveelheid goederen voor persoonlijk gewin te verhandelen. Het transport van die goederen had hij de VOC laten betalen. Vrijwel iedere employee van de compagnie handelde ook voor eigen gewin en de compagnie gedoogde dat tot op zekere hoogte. Deze hoeveelheid was echter te veel om te laten passeren en Angel kreeg het bevel terug te keren naar Batavia en daar een proces tegen hem af te wachten. Gedurende zijn reis naar de kust werd door de VOC een bericht ontvangen van sjah Abbas II dat hij Angel als kunstschilder in dienst wilde nemen. Cunaeus stelde Angel voor de keus naar Batavia te gaan waar een proces tegen hem zou plaatsvinden of het aanbod van de sjah te accepteren. Angel koos voor het laatste. Tijdens de reis terug naar Isfahan maakte hij in Persepolis een aantal van de eerste tekeningen van de bouwwerken in de oude hoofdstad van het Eerste Perzische Rijk. Deze tekeningen werden opgenomen in het tussen 1724 en 1726 verschenen werk Oud en Nieuw Oost-Indiën van François Valentijn, maar daarin foutief toegeschreven aan Herbert de Jager.   Hij kocht een atelier en ging in 1653 als kunstschilder aan de slag. Angel werd daarmee de zesde Nederlandse kunstschilder die werkzaam was aan het hof van een van de vorsten van de Safawiden. De eerste was Jan Lucasz. van Hasselt, die daar van 1617 tot 1630 had gewerkt. Die vorsten betaalden de Nederlandse schilders exorbitant hoge salarissen. Angel kreeg een jaarlijkse bijdrage van 4000 guldens, ongeveer het tienvoudige dat een schilder die redelijke kwaliteit kon produceren in Nederland verdiende. Voor vijf schilderijen kreeg hij daarnaast nog een bedrag van ongeveer 6000 guldens. De VOC was van opvatting dat in ieder geval dit laatste bedrag de compagnie toekwam.   Er heerste bij de compagnie in Perzië ook groot wantrouwen ten opzichte van Angel. In 1654 gaf de gouverneur-generaal Joan Maetsuycker het hoofd van de vestiging in Perzië, Dirck Sarcerius, de opdracht Angel alsnog naar Batavia te zenden. Ondanks verzet van Angel werd die opdracht uitgevoerd. In Batavia klaagde Angel de VOC aan vanwege zijn opvatting dat hij nog geld van de compagnie tegoed had. Die claim werd verworpen en vervolgens volgde een aanklacht van de VOC tegen Angel vanwege zijn illegale handel. In 1656 trouwde Angel met Maria van der Stel, de jongere zus van Simon van der Stel, de latere gouverneur van de Kaapkolonie. Het was deze connectie die de compagnie deed besluiten de aanklacht te laten vallen. Angel verkreeg enkele functies binnen het stadsbestuur van Batavia.   Zijn vrouw overleed in 1661 en daarmee was ook de bescherming van de familie van der Stel weggevallen. Later dat jaar werd hij beschuldigd van verduistering van 6000 rijksdaalders. Angel werd gearresteerd en zijn bezit werd verkocht. De VOC diende bovendien een nieuwe aanklacht tegen hem in vanwege het atelier dat hij destijds in Isfahan tegen de instructies van de compagnie had laten bouwen.   Het laatste bericht over Angel is een in 1664 gemaakte inventarislijst van zijn bezittingen in Batavia waar negen schilderijen op vermeld zijn. Geen van die schilderijen is bewaard gebleven. Na zijn overlijden werden tekeningen die hij gemaakt had gepubliceerd onder namen van anderen, zoals het werk in Persepolis. De Franse reiziger en juwelier Jean-Baptiste Tavernier die ook langere tijd in Perzië had verbleven schreef dat hij van sjah Abbas II bij zijn vertrek een aantal tekeningen als afscheidscadeau had ontvangen. Enkele van die schilderijen had de sjah zelf gemaakt. Hij vertelde Tavernier dat hij had leren tekenen van Angel.",male,1618,1664,Leiden,Batavia
Pieter van Anraedt,Q2311583,"Pieter van Anraedt, ook Pieter van Anraadt, (Utrecht, ca. 1635 - Deventer, 1678) was een Nederlands kunstschilder in de 17e eeuw. Van Anraedt was een navolger van Gerard ter Borch, en wist dicht bij diens kwalitatief hoogstaand werk te komen, maar wordt desondanks als mindere schilder gekwalificeerd. Van Anraedt stond meer open voor destijds moderne invloeden dan Ter Borch.  Van Anraedt werd geboren in Utrecht. Zijn leertijd bracht hij door in Deventer, waar hij werd beïnvloed door Gerard ter Borch. Hij had veel bewondering voor de dichtkunst, en ging daarom veel met dichter Jan van der Veen om. Uiteindelijk trouwde Van Anreadt zelfs met diens dochter, met wie hij meerdere kinderen kreeg.  In het Rampjaar 1672 verhuisde van Anraedt met zijn vrouw en kinderen naar Amsterdam. Hier schilderde hij de regenten van het H. Geesthuis te Haarlem (1674) en de regenten van het Huiszittenhuis in Amsterdam (1675). Van Anraedt werd vooral om dit laatste werk geroemd. De stijl ervan wordt vergeleken met die van Bartholomeus van der Helst. Het stuk werd in 1808, bij de opheffing van het huis, opgerold en pas in 1848 weer, ongeschonden, uitgerold en gepresenteerd.  Vanaf het jaar 1675 verbleef Van Anraedt te Deventer, waar hij drie jaar later overleed.  Van Anraedt werd bekend om zijn portretten. Het Stilleven met kruik uit 1658 is het enige stilleven dat van hem bekend is, en laat invloeden zien van Jan Jansz van de Velde en Jan Treck. Mogelijk is dit schilderij een verkenning door Van Anraedt in het genre van het stilleven of werd dit werk gemaakt in opdracht van de tabakshandel. Volgens curator en kunsthistoricus Alan Chong zijn de Goudse pijpen in dit stilleven de mooist geschilderde in de Gouden Eeuw.  Het Frans Hals Museum in Haarlem, het Mauritshuis in Den Haag, het Rijksmuseum en Amsterdams Historisch Museum in Amsterdam en Museum De Waag in Deventer hebben schilderijen van Van Anraedt in hun bezit.",male,1635,1678,Utrecht,Deventer
Arnoldus van Anthonissen,Q696967,"Arnoldus van Anthonissen (Leiden, gedoopt op 13 april 1631 – Zierikzee, overleden 1703) was een schilder van zeegezichten uit de gouden eeuw.  Arnoldus stamde uit een familie van marineschilders. Volgens het Rijksbureau voor Kunsthistorische Documentatie (RKD) was hij de zoon van de marineschilder Hendrick van Anthonissen en Judith Flessiers. Zijn beide grootvaders waren de marineschilders: Aert Anthonisz en Balthasar Flessiers. Ook zijn oom Willem Flessiers was marineschilder. Zijn tante, Janneke Flessiers, was gehuwd met de marineschilder Jan Porcellis. Zijn eerste opleiding kreeg hij waarschijnlijk van zijn vader. Zijn ouders verhuisden in 1642 naar Amsterdam. Ze woonden daar in de Sint Antoniesbreestraat. Arnoldus verhuisde in 1660 naar Leiden en trad op 28 september 1662 in het huwelijk met Catharina Herpers van Renen uit Leiden; zij woonden aan de Pieterskerkgracht. Hij was deken van de grofschilders in het Sint Lucasgilde. In 1664 verhuisde hij naar Zierikzee waar hij poorter werd en eigenaar van een hoedenwinkel, die door zijn vrouw gedreven werd. Van 1665 tot 1669 was hij lid van het Sint Lucasgilde in Middelburg als fijnschilder en marmerschilder. Hij schilderde ook wapenschilden en een kaart van Schouwen-Duiveland. Hij hertrouwde in 1681 met Machelina van IJsselstein. Vanaf 1671 tot aan zijn overlijden in 1703 was hij actief in Zierikzee als kunsthandelaar.  Hij is vooral bekend om zijn zeegezichten en kaarten van Schouwen en Duiveland. Zijn monogram is AA. Er zijn ongeveer dertig werken van hem bekend.  Frank van der Ploeg en Inge Schipper: Arnoldus van Anthonissen. Een Zeeuwse meester uit de Gouden eeuw. WBooks, 2022",male,1631,1703,Leiden,Zierikzee
Hendrick van Anthonissen,Q920814,"Hendrick van Anthonissen (Amsterdam, 29 mei 1605 – aldaar, 12 november 1656), soms Hendrick van de Anthonissen of Hendrik van Antem genoemd, was een Nederlandse marineschilder, behorend tot de Hollandse School.  Zijn vader was de marineschilder Aert Anthonisz, ook bekend als Aert van Antum. Aanvankelijk werd hij opgeleid door zijn vader, maar in 1626 was hij leerling van Jan Porcellis. Vermoedelijk in dat jaar kocht hij enkele tekeningen van hem. Hij onderging ook invloed van Jan van Goyen. Hij trouwde in 1630 in Amsterdam met Porcellis' schoonzus Judith Flessiers. Een jaar later kregen ze een zoon Arnoldus van Anthonissen, die ook marineschilder werd en door zijn vader werd opgeleid.  In 1631 verhuisde Van Antonissen naar Den Haag en in 1632 naar Leiden, waar hij op 19 september van dat jaar zijn testament opmaakte. Van 1635 tot 1642 was hij werkzaam in Leiderdorp, van 1642 tot 1651 weer in Amsterdam en daarna in Rijnsburg. In 1654 keerde hij opnieuw terug naar Amsterdam, waar hij in 1656 overleed.  Van Van Anthonissen zijn grisailles, marines en strandgezichten bekend. Werk van hem hangt in onder meer het Rijksmuseum Amsterdam, de Hermitage (Sint-Petersburg), de Nationale Galerie Praag, het Nationaal Museum in Warschau, het National Maritime Museum in Greenwich (Londen), het Staatliches Museum in Schwerin en Het Scheepvaartmuseum in Amsterdam.  In 2014 ontdekte een assistent-conservator van het Fitzwilliam Museum in Cambridge bij de restauratie van het schilderij Gezicht op Scheveningen uit 1641, dat een deel was overgeschilderd om zo een aangespoelde walvis te verbergen. De overschildering is waarschijnlijk aangebracht in de achttiende eeuw, vermoedelijk om zo het schilderij beter te kunnen verkopen. Het werk is sinds 1873 in het bezit van het museum.",male,1605,1656,Amsterdam,Amsterdam
Aert Anthoniszoon,Q2445271,"Aert Anthonisz ook bekend als Aert Anthonissen en daarvoor ook wel bekend als Aert van Antum (Antwerpen, ca. 1580 – Amsterdam, begr. 7 september 1620) was een Nederlands marineschilder, actief in het eerste kwart van de 17e eeuw. Hij was de vader van Hendrick van Anthonissen (1605 - 1656), eveneens marineschilder en grootvader van Arnoldus van Anthonissen (1631-1703).  Zijn ouders verhuisden in 1591 van Antwerpen naar Amsterdam. Hij werd er een volgeling en mogelijk leerling van de marineschilder Hendrik Cornelisz. Vroom (ca. 1562 – 1640).  Het Rijksmuseum in Amsterdam bezit twee van zijn werken, te weten de Slag bij Cadix, een schilderij uit 1608 dat het gevecht bij Cádiz in 1596 vrije verbeelding toont van Hollandse en Engelse schepen met een Spaanse vloot, en het schilderij Schepen voor IJselmonde (1617-1618).  Werk van Aert Anthonisz bevindt zich ook in Museum Boijmans Van Beuningen in Rotterdam, het National Maritime Museum in Greenwich, Londen, het Frans Hals Museum in Haarlem, en in de Staatliche Museen zu Berlin, Berlijn.",male,1579,1620,Antwerp,Amsterdam
Bartholomeus Appelman,Q1754730,"Bartholomeus Appelman (Den Haag, ca. 1628 – aldaar, 1686) was een Nederlandse kunstschilder uit de Gouden Eeuw.  Arnold Houbraken vermeldt in zijn werk De groote schouburgh der Nederlantsche konstschilders en schilderessen dat Appelman in 1640 werd geboren, maar het Rijksbureau voor Kunsthistorische Documentatie (RKD) beargumenteert waarom het 1628/1629 moet zijn. Wel zijn de bronnen gelijkgestemd over de geboorteplaats Den Haag. Hij schilderde landschappen en gezichten op Rome. Toen hij in Rome was werd hij lid van de Bentvueghels met de koosnaam ""Hector"". In Paleis Soestdijk heeft hij een muurschildering geschilderd in een salon, die zeer bewonderd wordt. Hij deed dat in dienst van de Prins van Oranje. Hij schilderde veel landschappen als achtergrond in portretten van Jan de Baen. Hij stierf in 1686 op de leeftijd van 64 jaar.  In 1650 was hij, met Hans de Jode en Carel Codde, betrokken bij een rechtszaak wegens doodslag in 1647. Geregistreerd is dat hij in het buitenland leefde tijdens het onderzoek. In 1671 woonde hij in Amsterdam waar hij een kamer huurde bij een weduwe, en werd hij geregistreerd wegens ordeverstoring. In 1676 werd hij lid van de Confrerie Pictura in Den Haag waarvan hij tot aan zijn dood in 1686 lid zou blijven. In 1677 en 1681 was hij hoofdman van het gilde.",male,1620,1686,The Hague,The Hague
Arent Arentsz,Q1854019,"Arent Arentsz, bijgenaamd Cabel naar de naam van zijn huis aan de Prinsengracht (Amsterdam, 1585 of 1586 – aldaar, begr. 18 augustus 1631) was een Nederlands kunstschilder. Hij was een zoon van de schilder Aert Pietersz en een kleinzoon van Pieter Aertsen.  Arentsz schilderde voornamelijk taferelen van wijd uitgestrekte rivier- en oevergezichten en zomerse en winterse landschappen, meestal op kleine en brede panelen. De figuren, vaak vissers, visverkopers en jagers, zijn veelal geheel op de voorgrond geplaatst tegen een centraal geplaatste horizon. Hij was een volgeling van de vermaarde 'winterschilder' Hendrick Avercamp. Cabel is een van de eersten die gezichten op Amsterdam heeft geschilderd.",male,1585,1631,Amsterdam,Amsterdam
Vincent Malo (I),Q2057521,"Vincent Malo, Vincenzo Armanno of  Vincenzo Malo (circa 1605, Kamerijk – circa 1650, Rome) was een Vlaams barokschilder die na zijn opleiding en een periode van activiteit in Antwerpen uitweek naar Italië, waar hij onder meer bekend was als Vincenzo Malo, Vincenzo Malò en Vincenzio Malo. Hij schilderde zowel genretaferelen als religieuze en mythologische onderwerpen en, incidenteel, portretten.  Door een gebrek aan betrouwbare bronnen zijn de details van het leven van Vincent Malo niet goed vastgesteld. Zijn geboortedatum is niet bekend. In een document van 12 maart 1637 verklaarde de schilder 31 jaar oud te zijn, wat erop zou wijzen dat hij in 1606 is geboren.  In de registers van de parochie van San Lorenzo in Lucina in Rome wordt vermeld dat de schilder daar op 14 april 1644 op ongeveer 42-jarige leeftijd overleed, hetgeen een geboortedatum rond 1602 suggereert.  De 17de-eeuwse biograaf Cornelis de Bie vermeldt dat Malo een leerling was van de toonaangevende Vlaamse genreschilder David Teniers de Oude terwijl de Italiaanse biograaf Raffaele Soprani vermeldt dat hij daarnaast ook nog studeerde bij Peter Paul Rubens.  Het feit dat uit bepaalde werken van Malo blijkt dat hij kennis had van de tekeningen die in Rubens' atelier werden gebruikt, wordt beschouwd als bewijs dat Malo wel degelijk tijd doorbracht in Rubens' atelier. Van zijn twee meesters zou hij de Vlaamse barok schilderstijl hebben geleerd.  David Teniers de Oudere en Peter Paul Rubens van wie hij de Vlaamse barokstijl leerde. Tussen 1623 en 1634 werkte hij in Antwerpen. Tijdens deze periode werd hij ingeschreven als meester in de Antwerpse Sint-Lucasgilde.  Hij trouwde in Antwerpen en kreeg in 1629 een zoon die ook Vincent heette. Zijn zoon zou later schilder worden en bekend worden als Vincent Malo I.  Vervolgens verhuisde hij naar Genua, waar hij vele jaren woonde en verkeerde in de kring van de Vlaams broeders Cornelis en Lucas de Wael, die zeer actief waren in Genua in het vierde decennium van de jaren 1600.  Genua was in die tijd een aantrekkelijke bestemming voor kunstenaars omdat de concurrentie tussen kunstenaars er minder intens was dan in de toonaangevende culturele centra Rome, Florence en Venetië.  Genua was een bloeiende havenstad waar een groot aantal potentiële mecenassen en verzamelaars woonden  Hij voerde een groot aantal religieuze werken uit voor kerken (waarvan velen verloren zijn gegaan), en pastorale scènes voor de paleizen van de rijken. Antonio Maria Vassallo was een van zijn leerlingen.  Later verhuisde hij naar Florence en ten slotte naar Rome, waar hij overleed op de leeftijd van 45 jaar.  Vincent Malo was een schilder van genrestukken en van religieuze en mythologische onderwerpen.   Zijn werk droeg bij tot de verspreiding van de Vlaamse kunst en de poëtica van Rubens in Genua. Hij gaf een belangrijke stimulus aan de Genuese schilderkunst in de overgang van het late maniërisme naar de barok. Werken van Vincent Malo worden o.a. bewaard in de collecties van de Accademia Ligustica di Belle Arti (Genua), Palazzo Bianco (Genea), Palazzo Colonna (Rome), Galleria Nazionale di Parma (Parma),  de Vaticaanse Musea (Rome), Pinacoteca di Brera (Milaan), het Rijksmuseum (Amsterdam) en de Indiana University of Pennsylvania Art Gallery (Indianapolis).",male,1602,1644,Cambrai,Rome
Pieter van Asch,Q3388014,"Pieter Jansz. van Asch (Delft, 1603 - aldaar, mei 1678) was een Nederlands kunstschilder en illustrator.  Hij werd geboren in Delft, als zoon van de portretschilder Jan van Asch en hij werd lid van de Gilde van St. Lucas in juli 1623. Volgens Houbraken, specialiseerde hij zich in kleine landschappen, maar zijn productiviteit werd gehinderd door de zorg voor zijn ouders. De schilder Jan Verkolje was bevriend met hem.   Hij schilderde vooral landschappen met olieverf in barokstijl. Zijn werken worden beïnvloed door de schilders als Pieter de Bloot, Jan Both, Joachim Camphuysen, Anthonie van der Croos, Jan van Goyen en Jan Sonjé. Hij had op zijn beurt invloed op de schilder Jacobus Coert.   Hij stierf in mei 1678 en werd op 6 juli 1678 begraven in de Oude Kerk te Delft.  In 1675 maakte Van Asch een nauwkeurige tekening van Overschie. Om deze reden werd op 17 februari 1932 door het College van Burgemeester en wethouders van de toenmalige gemeente Overschie (Rotterdam) besloten een straat naar hem te vernoemen. Aan deze straat heeft jarenlang, de Pieter van Aschschool bestaan.",male,1603,1678,Delft,Delft
Jan Asselijn,Q541976,"Jan Asselijn (Dieppe, ca. 1610 – Amsterdam, 28 september 1652) was een Nederlands schilder en tekenaar behorend tot de Hollandse School. Hij was de oudere broer van Thomas Asselijn, een toneeldichter.  Er is verwarring over waar Asselijn geboren is. Naast Dieppe, worden ook Utrecht en Keulen genoemd. Vanaf 1621, misschien ook later, woonde hij in Amsterdam, waar hij leerling was van Jan Martszen de Jonge of Esaias van de Velde. Zijn vroegst bekende werk dateert van 1634. Op 4 november 1635 wordt hij nog in Amsterdam vermeld als doopgetuige, voordat hij later dat jaar via Frankrijk naar Italië vertrok. Van omstreeks 1635 tot omstreeks 1644 woonde hij in Rome. Hier werd hij lid van de Bentvueghels, een vereniging van voornamelijk Nederlandse en Vlaamse kunstenaars actief in Rome, van wie hij de bijnaam ""Crabbetje"" kreeg. Zijn vingers waren zo krom dat hij nauwelijks een palet kon vasthouden!  Van 1644 tot 1645 woonde hij in de Franse stad Lyon, waar hij trouwde met Antonette Huwaart (of Houwaart), een Antwerpse. Nicolaes de Helt Stockade werd zijn zwager. In 1646 verbleef hij, volgens een dagboeknotitie van Willem Schellinks, van 10 augustus van dat jaar in Parijs. In april en juli 1647 is hij weer in Amsterdam vermeld en een jaar later liet hij een kind dopen in de Nieuwe kerk. Hij gaf les aan Frederik de Moucheron en maakte kennis met Rembrandt van Rijn. Asselijn woonde op Singel 286 in een huis dat hij huurde van burgemeester Antonie Oetgens van Waveren.  Asselijn schilderde de doorbraak van de Sint Antoniesdijk in maart 1651 en de brand van het stadhuis op de Dam in op 7 juli 1652. Op 24 januari was hij poorter geworden en op 28 september stelde zijn testament op. Enkele dagen later overleed hij. Asselijn is op 3 oktober begraven.  Van Asselijn zijn onder meer genrestukken, landschappen en dieren bekend. Zijn beroemdste schilderij is zonder twijfel De bedreigde zwaan. Het schilderij was in juni 1800 de eerste aankoop van de Nationale Konst-Gallery in paleis Huis ten Bosch in toen Wassenaar, de voorloper van het Rijksmuseum. Aan het schilderij wordt een allegorische betekenis toegeschreven, waarbij Johan de Witt Holland zou beschermen tegen de vijand, mogelijk Willem III van Oranje-Nassau, kroonprins van de vijand Engeland. Asselijn was een Italianisant, net als Jan Both en Jan Baptist Weenix. Gabriel Perelle maakte een serie gravures naar werk van Asselijn.",male,1610,1652,Dieppe,Amsterdam
Jan van Assen,Q6150346,"Jan van Assen (Amsterdam, ca. 1635 – aldaar, 1695 of 1697) was een Nederlands kunstschilder uit de Gouden Eeuw. Hij specialiseerde zich in landschapschilderkunst, portretten en historiestukken. Zijn werken werden beïnvloed door de Italiaanse stijl, met name door de graveur Antonio Tempesta (1555–1630), wiens prenten hij regelmatig als voorbeeld gebruikte.  Van Assen werkte in Amsterdam, waar hij vanaf 1671 tot zijn overlijden actief was. Hij werd op 20 januari 1688 officieel burger (poorter) van Amsterdam en lid van het plaatselijke schildersgilde. Zijn werk werd niet alleen gewaardeerd in Nederland, maar ook geëxporteerd naar het buitenland, met name naar de Oost-Indië. Dit leidde ertoe dat hij door Arnold Houbraken werd omschreven als een ""dozijnschilder"". Zijn werk, vooral wanneer van een afstand bekeken, kenmerkte zich door een harmonieuze compositie en een levendige uitstraling. Hij monogrammeerde zijn werk vaak met ""JVA"" of ""J.v.A."".  Jan van Assen trouwde op 10 april 1671 in Amsterdam met Susanna Claas de Vries (1638–1713). Hij overleed in 1695, op 60-jarige leeftijd, volgens Arnold Houbraken. Andere bronnen vermelden echter 1697 als zijn overlijdensjaar.",male,1630,1695,Amsterdam,Amsterdam
Bartholomeus Assteyn,Q809313,"Bartholomeus Assteyn (Dordrecht, januari 1607 - aldaar, na 1669, mogelijk 1677) was een Nederlands kunstschilder. Hij vervaardigde stillevens met bloemen en vruchten en zogenoemde 'ontbijtjes', een stilleven met onder andere brood, vis en ontbijtgerei.  Assteyn was een zoon van de uit Gent afkomstige schilder Abraham Bartolomeusz. Assteyn, die ook zijn leermeester was. Mogelijk was hij ook in de leer bij de stillevenschilder Balthasar van der Ast. Zijn composities vertonen invloed van het werk van Johannes Bosschaert en Cornelis de Heem.  In 1631 werd hij, net als zijn vader, lid van het Sint-Lucasgilde in Dordrecht. In 1651 werd hij boekhouder van het genootschap. Zijn laatst bekende schilderij is gedateerd in 1669.",male,1607,1670,Dordrecht,Dordrecht
Balthasar van der Ast,Q472522,"Balthasar van der Ast (waarschijnlijk Middelburg, 1593 of 1594 - begraven Delft, 19 december 1657) was een Nederlands kunstschilder van bloemstillevens.  Balthasar van der Ast werd geboren tussen 30 juni 1593 en 13 september 1594. Hij was een zoon van een rijke Middelburgse koopman die in 1609 vroegtijdig overleed. Balthasar trok in bij zijn zus Maria en studeerde bij zijn zwager Ambrosius Bosschaert in Middelburg, wiens kinderen Abraham en Ambrosius jr. hij later zou opvoeden. Hij verhuisde met zijn zus en zwager in 1615 naar Bergen op Zoom. Enkele jaren later verhuisde hij naar Utrecht. Daar wordt hij in 1619 vermeld als lid van het Sint-Lucasgilde. Hij raakte nauw bevriend met Roelant Savery, met wie hij een interesse in bloemen en dieren deelde. In 1632 verhuisde hij naar Delft, waar hij Margrieta Jans van Buijeren trouwde en waar hij de rest van zijn leven doorbracht.  Van der Ast schilderde zeer verfijnde stillevens van fruit en bloemen in de trant van Bosschaert. Zijn composities en zijn kleurgebruik zijn zeer afgewogen. Geleidelijk werden zijn werken groter en complexer, tot hij later in zijn lange loopbaan pronkstillevens in de trant van Jan Davidsz. de Heem schilderde.  Zijn leerlingen waren onder andere Ambrosius jr., Johannes en Abraham Bosschaert, Anthony Claesz (II), Johannes Baers en Jan Davidsz. de Heem",male,1593,1657,Middelburg,Delft
Barent Avercamp,Q678319,"Barend Avercamp (ook Barent of Berend genoemd, Kampen, 1612/13 – aldaar, begraven 24 oktober 1679) was een Nederlands kunstschilder. Hij schilderde portretten, architectuur, maar vooral winterlandschappen, evenals zijn meer bekende oom Hendrick Avercamp, die vermoedelijk ook zijn leermeester is geweest.  Aangezien zijn winterlandschappen met ijspret grote overeenkomsten vertoonden met die van zijn oom, werd Barends werk lange tijd toegeschreven aan Hendrick. Pas in de jaren twintig van de twintigste eeuw werd duidelijk dat er twee schilderende Avercampen bestonden.  Barend Avercamp bracht het grootste deel van zijn leven door in zijn geboorteplaats, afgezien van een periode van bijna tien jaar in Zutphen (1640 – 1649). Hij was onder meer lid van het plaatselijke Sint-Lucasgilde en was tevens werkzaam als houthandelaar.",male,1612,1679,Kampen,Kampen
Hendrick Avercamp,Q212593,"Hendrick Avercamp (Amsterdam, januari 1585 - Kampen, mei 1634) was een Nederlandse schilder die vooral winterse schaatstaferelen schilderde.  Avercamp werd geboren in Amsterdam maar verhuisde op eenjarige leeftijd met zijn ouders naar Kampen. Zijn vader was apotheker. Van moederskant was hij een kleinzoon van de geleerde Petrus Meerhoutanus. Avercamp was doofstom. Hij kreeg de bijnaam de Stomme van Kampen. Zijn moeder gaf hem les in schrijven, maar tekenen lag hem beter. Hiermee uitte hij zijn gevoelens.  Toen hij 12 jaar was, begon Avercamp met lessen in de tekenkunst bij een arme tekenaar. Deze overleed tijdens een pestplaag, net als zijn vader (1602) en zijn broer. Op zijn 18e ging Avercamp naar een oom van moederskant in Amsterdam. Daar ging hij in de leer bij onder anderen de Deense historieschilder en portrettist Pieter Isaacsz (1569-1625). In Amsterdam maakte Avercamp kennis met het werk van Vlaamse schilders onder wie Gillis van Coninxloo en Pieter Bruegel de Oude. Avercamp ging zich toeleggen op het schilderen van ijsgezichten. Vermoedelijk in 1607 ging Avercamp terug naar Kampen. Hier bleef hij werken tot zijn dood in 1634, op 49-jarige leeftijd.  Waarschijnlijk schilderde Avercamp in zijn atelier aan de hand van schetsen die hij in de winter had gemaakt.  Avercamp is beroemd tot in het buitenland om zijn winterlandschappen. Hierop staan vaak veel mensen die bijvoorbeeld aan het schaatsen zijn. De voorliefde voor dit onderwerp ontstond tijdens de schaatstochten, die hij in zijn jeugd maakte. Het laatste kwart van de 16e eeuw, waarin Avercamp werd geboren, was dan ook een van de koudste periodes van de Kleine IJstijd.  De Vlaamse schildertraditie komt vooral tot uitdrukking in Avercamps vroege werk. Dit sluit aan bij de landschappen van Pieter Bruegel de Oude. Avercamp schilderde landschappen met een hoge horizon en veel figuren die ergens mee bezig zijn. De schilderijen zijn vertellend geschilderd, met veel anekdotes. Zo zijn in het hier afgebeelde schilderij ondeugende details opgenomen, namelijk een vrijend paartje, blote achterwerken en een plassend mannetje.  Later in zijn leven werd de sfeertekening ook belangrijk in zijn werk. Tevens zakte de horizon geleidelijk naar beneden in het kader, waardoor steeds meer lucht te zien is.  Avercamp gebruikte in zijn schilderijen de schildertechniek van het atmosferisch perspectief. Er wordt diepte gesuggereerd door gebruik van donkere kleuren en vervagingen in de verte. Verder gebruikt hij vaak een repoussoir: voor in het schilderij worden voorwerpen geschilderd, bijvoorbeeld bomen of een boot. Met deze techniek wordt de indruk van diepte in het schilderij versterkt.  Avercamp heeft ook wel schilderijen gemaakt van vee en zeegezichten (deze schilderijen zijn door de achteruitgang van de kleur in waarde verminderd), maar zijn liefhebberij was toch wel het winterlandschap.  Avercamp schilderde ook Schilderijtjes op papier, die, als ze werden ingelijst, een goedkoop alternatief voor schilderijen van olieverf waren. Er werd daarvoor eerst een tekening opgezet met pen en inkt. Deze werd vervolgens bedekt met dekverf. De contouren van de tekening bleven daarbij bestaan. Ook met deze techniek kon Avercamp de bleke winterse kleuren en de nuances van het ijs weergeven.  Van Avercamp bestaan nog ongeveer honderd schilderijen, te zien in het Rijksmuseum in Amsterdam, het Mauritshuis in Den Haag, het Stedelijk Museum Zwolle, het Stedelijk Museum Kampen en in het buitenland. In het Rijksmuseum was van 20 november 2009 tot 15 februari 2010 een expositie van zijn werk onder de titel IJspret.  Avercamps wintergezichten kregen navolgers, zoals Jan van Goyen, Aart van der Neer, Antonie Verstralen en Jan van de Cappelle. Ook zijn neef Barend Avercamp, die les heeft gehad van Hendrick Avercamp, schilderde winterlandschappen.",male,1585,1634,Amsterdam,Kampen
Sara van Baalbergen,Q7422935,"Sara van Baalbergen (Haarlem, 1607 - na 1638) was een Nederlandse kunstschilderes uit de Gouden Eeuw. Ze was lid van het Sint-Lucasgilde te Haarlem en trouwde in 1634 met de schilder Barend van Eijsen.  Tot op heden zijn er geen werken van haar bekend.",female,1607,1638,Haarlem,
Dirck van Baburen,Q380708,"Dirck Jaspersz. van Baburen (Wijk bij Duurstede (vermoedelijk), ca. 1595 - Utrecht, 21 februari 1624) was een Nederlands schilder, die gerekend wordt tot de Utrechtse caravaggisten.  Dirck van Baburen is waarschijnlijk geboren in Wijk bij Duurstede, maar zijn familie verhuisde korte tijd later naar Utrecht. Zijn ouders waren Jaspar van Baburen en Margareta van Doyenburch. In 1611 was Dirck in de leer bij de kunstschilder Paulus Moreelse. 1611 is het laatste jaar dat hij als leerling van Moreelse geregistreerd was. Rond 1612 reisde hij via Parma naar Rome, waar hij met de Rotterdamse schilder David de Haen samenwerkte. Hij kon Vincenzo Giustiniani en kardinaal Scipione Borghese tot zijn beschermers rekenen en in 1617 ontving hij van Pierro Cussida, een Spaanse diplomaat, de belangrijke opdracht om de Cappella della Pietà van de kerk San Pietro in Montorio in Rome te beschilderen. Hij vervaardigde daartoe een monumentale Graflegging, geïnspireerd op de Caravaggio in de Vaticaanse musea. In Rome zou Baburen tot de oprichters van de Bentvueghels hebben behoord; zijn bijnaam was Biervlieg.  Rond 1621 keerde Baburen terug naar Utrecht, waar hij bij zijn moeder en zuster op de Jansdam ging inwonen. Hij kreeg enkele interessante opdrachten, maar stierf reeds in 1624, ongetrouwd en nog geen dertig jaar oud. De doodsoorzaak is onbekend, maar ten tijde van zijn overlijden heerste in Utrecht de pest, waardoor verondersteld wordt dat hij mogelijk aan deze ziekte overleden is. Het is echter zeker niet uitgesloten dat hij aan een andere ziekte bezweken is. Van Baburen werd begraven in de Buurkerk in Utrecht. Na zijn dood verbleekte zijn roem snel; pas in de twintigste eeuw kwam er een herwaardering voor zijn werk op gang.  Van Baburen was in Rome sterk onder de invloed van de stijl van Caravaggio. Hij schilderde Bijbelse en mythologische taferelen, en genrestukken met drinkers en muzikanten. Zijn stijl sluit aan bij die van Hendrick ter Brugghen, maar bezit een minder uitgesproken persoonlijkheid.  Er zijn niet zo veel schilderijen van Van Baburen bewaard gebleven, wat door zijn vroege dood te verklaren is. In Nederland bevinden zich werken van hem in het Centraal Museum en het Museum Catharijneconvent, beide te Utrecht, en in het Rijksmuseum in Amsterdam. In januari 2020 kocht het Centraal Museum het werk Granida en Daifilo aan. Een bekend schilderij van hem is Apollo en Marsyas dat meerdere eeuwen in het bezit is geweest van het huis Schaumburg-Lippe.  Op twee schilderijen van Johannes Vermeer is Baburens schilderij De koppelaarster uit 1622 afgebeeld, dat in het bezit van zijn schoonmoeder schijnt te zijn geweest, en dat zich tegenwoordig in het Museum of Fine Arts in Boston bevindt.",male,1595,1624,Wijk bij Duurstede,Utrecht
Adriaen Backer,Q3922347,"Adriaen (Adriaan) Tjer(c)ksz. Backer (Bakker) (Amsterdam, 1635 of 1636 — aldaar begraven op 23 mei 1684) was een Nederlands schilder en tekenaar actief in Amsterdam en Rome. Hij schilderde onder meer historiestukken en portretten, waaronder veel regentenstukken en andere groepsportretten.  Werk van Backer is te vinden in de collectie van onder meer het Rijksmuseum, het Amsterdam Museum, het Frans Hals Museum, Museum Boijmans Van Beuningen, het British Museum in Londen, de Gemäldegalerie in Berlijn en Statens Museum for Kunst in Kopenhagen.   Voor het stadhuis op de Dam (nu Koninklijk Paleis) schilderde hij boven de ingang van de Schepenzaal een afbeelding van het laatste oordeel. In Ons' Lieve Heer op Solder hangt een schilderij van de kruisiging van Jezus, en in de burgemeesterskamer van het stadhuis van Haarlem hangt een schilderij van Backer dat een allegorie op de gerechtigheid afbeeldt.  Adriaen Backer werd geboren in Amsterdam als zoon van Tjerk of Tjerck Backer, broer van de kunstschilder Jacob Adriaensz Backer, en Marritje Jacobs Dootshooft. Zijn ouders waren oorspronkelijk doopsgezind maar bekeerden zich op een gegeven moment naar het remonstrantse geloof.  Backer was waarschijnlijk in de leer bij zijn oom Jacob. Hij besteedde een aantal jaar in Italië; in de periode 1659-1666 was hij werkzaam in Rome. Terug in Amsterdam trouwde hij op 27 augustus 1669 met de eveneens remonstrante Elsje Colijn. Gerard Brandt schreef een gedicht ter gelegenheid van het huwelijk. Hierna ging hij wonen aan de Nieuwezijds Voorburgwal, achter het Begijnhof.  De Poolse kunstschilder Christoffel Lubieniecki was in de jaren 1670 in de leer bij Backer.",male,1635,1684,Amsterdam,Amsterdam
Jacob Adriaensz Backer,Q19032,"Jacob Adriaensz. Backer (Harlingen, 1608 - Amsterdam, 17 augustus 1651), ook bekend als Jacobo Adriaensz. Bacquer was een Nederlands schilder en tekenaar. Hij was bijzonder bedreven in het uitdrukken van plooien en kostbare stoffen en in het weergeven van handen en voeten. Zijn tekeningen, mannelijk en vrouwelijk naakt, zijn van uitzonderlijke kwaliteit. Backer schilderde nooit een landschap, tenzij als achtergrond op zijn pastorale werken.  Jacob Adriaensz. Backer was de zoon van de bakker Adriaen Tjerks (ca. 1575-1626). Na de dood van zijn moeder Hilkje Folkertsdr (ca. 1610) verhuisde de doopsgezinde familie naar Amsterdam, waar zijn vader hertrouwde met een weduwe. Backer groeide op in de buurt van de Haringpakkerstoren. Samen met Govert Flinck werd hij leerling van de Leeuwarder schilder Lambert Jacobsz, een doopsgezinde leraar en gespecialiseerd in Bijbelse voorstellingen. Niet aangetoond kan worden, dat hij evenals Govert Flinck leerling is geweest van Rembrandt. Backer is wel beïnvloed door schilders als Wybrand de Geest, Rubens en Abraham Bloemaert.  Over het leven van Backer zijn weinig bijzonderheden bekend. Hij is nooit getrouwd geweest, heeft nooit een huis gekocht en er zijn geen schandalen bekend omtrent zijn persoon. Backer werkte bijzonder snel en er zijn ongeveer 140 schilderijen bekend, waarvan 70 portretten. Zijn verflagen zijn transparant. Het Amsterdams Historisch Museum bezit een regentenstuk, waarmee Backer beroemd werd op nog jonge leeftijd.  Aan de hand van zijn portret van Johannes Wtenbogaert kon ook de zitter op het schilderij van Rembrandt worden vastgesteld. Verder maakte hij ook een portret van de schilder Bartholomeus Breenbergh. Het Portret van een jongen in het grijs bevindt zich in de collectie van het Mauritshuis te Den Haag. Backer was leermeester van Jan de Baen, Jan van Noordt en Abraham van den Tempel, de zoon van zijn leermeester.  In het Rembrandthuis was in 2008 een monumentale tentoonstelling aan hem gewijd, met drieëndertig schilderijen en twintig tekeningen.  Het schilderij ""Courtisane"" van 1640 is tentoongesteld in het Museu Nacional de Arte Antiga in Lissabon (zie afbeelding).",male,1608,1651,Harlingen,Amsterdam
Jacobus de Baen,Q6119912,"Jacobus de Baen (ook Jacob Jansz. de Baen en Bentnaam Gladiator) (Den Haag, 1673 - Wenen, 1700), was een Nederlands schilder van historiestukken en portretten uit de Gouden Eeuw.  De Baen was de zoon van de bekende portretschilder Jan de Baen bij wie hij ook in de leer ging.  Hij studeerde voorts aan de tekenacademie van Den Haag van 1684 tot 1692. In 1692 reisde hij via Londen en Frankrijk naar Italië. In Rome werkte hij als portretschilder. Hier werd hij lid van de Bentvueghels, een vereniging van voornamelijk Vlaamse, Brabantse en Hollandse kunstenaars actief in Rome, onder de bijnaam (de zogenaamde bentnaam) 'Gladiator'. Hij zou in 1693 naar Londen meegereisd zijn met het gevolg van Willem III. Rond 1695 was hij actief in Florence. Hij was in Wenen in 1700, waar hij op 27-jarige leeftijd overleed.  Volgens de biograaf Arnold Houbraken was zijn vader Jan de Baen gebroken door de dood van zijn zoon en stierf amper twee jaar later van verdriet.  Volgens Jan van Gool, die in 1750 een biografie van Jacobus de Baen opnam in zijn ""Nieuwe Schouburg"", gaf Jacobus de Baen meer geld uit dan hij verdiende toen hij bij de Bentvueghels was, en verhoogde zijn productiviteit toen hij Rome verliet. Zijn te vroege dood belette hem een groter schilder dan zijn vader te worden.",male,1673,1700,The Hague,Vienna
Jan de Baen,Q759784,"Jan de Baen (Haarlem, 20 februari 1633 - Den Haag, 8 maart 1702) was een Nederlands schilder.  De barokschilder Jan de Baen was een leerling van Jacob Adriaensz Backer. De Baen werkte samen met Bartholomeus Appelman, die de (landschaps)achtergronden voor zijn portretten maakte. De Baen was leraar van zijn zoon Jacobus de Baen en van Johann Friedrich Bodecker, Denys Godijn, Hendrik van Limborch, Nicolaes (II) van Ravesteyn, Petro van Rijs, Jan van Sweel en Johannes Vollevens (I). De Baen heeft tijdens zijn schildersloopbaan tal van portretten van hoogwaardigheidsbekleders vervaardigd, onder meer van de regentenfamilie De Witt uit Dordrecht. Deze portretten bevinden zich in de collectie van het Dordrechts Museum.  Een van zijn werken betreft de moord op de gebroeders De Witt met De lijken van de Gebroeders De Witt, nadat zij in Den Haag op het Groene Zoodje waren vermoord op aansturen van Cornelis Tromp. Dit schilderij behoort (met nog zo'n dertiental andere schilderijen van Baen) tot de collectie van Rijksmuseum Amsterdam.  Een van zijn werken 'Zelfportret met echtgenote Maria de Kinderen' blijft een vraagstuk. Het schilderij dat in Museum Bredius hangt toont het echtpaar met een klein lijstje in de hand. Hier zien wij vermoedelijk hun (overleden) dochter. Onbekend is waarom zij zo geportretteerd zou zijn. Op de schouder van Jan de Baen rust een hoofd van een gedaante. Het hoofd is lastig waarneembaar en heeft de indruk van een geest.  Eind januari 2017 ontstond er ophef toen men op een flatgebouw in de Brusselse Brigitinnenstraat  een muurschildering ontdekte die verwantschap vertoont met Jan de Baens schilderij De lijken van de Gebroeders De Witt. De muurschildering stelt een bebloede man voor met uitgesneden buik die ondersteboven aan een touw hangt.",male,1633,1702,Haarlem,The Hague
David Bailly,Q724192,"David Bailly (Leiden, 1584 - aldaar, begraven oktober 1657) was een Nederlandse kunstschilder.  Bailly, zoon van een Vlaamse immigrant Peter Bailly, was een leerling van Cornelis van der Voort, van de kopergraveur Jacob de Gheyn en waarschijnlijk ook van zijn vader.  In de periode 1608 tot 1613 maakte hij studiereizen naar Duitsland (Hamburg) en Italië (Venetië en Rome). Op de terugreis naar Holland werkte Bailly voor diverse Duitse prinsen. Na zijn terugkomst in Leiden begon Bailly met het schilderen van historiestukken, stillevens en portretten, vaak in een combinatie met vanitasstillevens. Ook vervaardigde hij zijn eerste zelfportretten en portretten van zijn studenten en professoren aan de Universiteit Leiden. Vaak voegde hij een portret van zichzelf toe aan zijn schilderijen, een gewoonte die vooruitliep op Rembrandt, die later datzelfde deed. Bailly deed het zelfs op een door Joris van Schooten geschilderd schuttersstuk. Zijn bekendste schilderij is het Vanitas-stilleven met zelfportret van de schilder uit 1651. Hij was medeoprichter van het Sint-Lucasgilde in Leiden, waarvan hij in 1648 hoofdman werd.  Bailly was zelf leermeester van zijn neven Harmen en Pieter Steenwijck.  Van 10 maart tot 2 juli 2023 wijdde het Museum De Lakenhal in Leiden voor het eerst een overzichtstentoonstelling aan het werk van Bailly.",male,1584,1657,Leiden,Leiden
Ludolf Bakhuizen,Q468214,"Ludolf Bakhuizen (Emden, 28 december 1630 - Amsterdam, 7/8 november 1708) was een in de Pruisische havenstad Emden geboren schilder van zeegezichten, die begon als kalligraaf en zich ook verdiepte in de wiskunde.  Zijn vader was griffier aan het Hof van Aurich en vestigde zich in 1622 in Emden als notaris. Ludolf bezocht daar de Latijnse school. Bakhuizen kwam in 1649 naar Amsterdam waar hij werkte als klerk en boekhouder voor het beroemde handelshuis Bartolotti. Zijn fraaie handschrift trok de aandacht en geïnspireerd door de zeegezichten van Willem van de Velde de Oude begon hij met pen op paneel te tekenen. Hij vervolmaakte zijn vaardigheden met olieverf en werd fulltime kunstenaar met misschien Allart van Everdingen maar vooral Hendrick Dubbels als leermeester. Hij werkte samen met Bartholomeus van der Helst. Al snel werd Bakhuizen internationaal beroemd vanwege zijn prachtige zeegezichten.  In 1662 woonde hij een jaar in Hoorn aan de Luyendijk. In 1663 werd hij lid van het Amsterdamse Sint Lucasgilde. In 1664 trok hij in bij zijn derde echtgenote op de Rozengracht. In 1666 schilderde hij zijn Gezicht op Amsterdam met schepen op het IJ, dat hij maakte in opdracht van de stad Amsterdam als diplomatiek geschenk aan de Franse minister Hugues de Lionne en dat tegenwoordig in het Louvre hangt. In 1671 werkte hij samen met Abraham van den Tempel. Nadat Willem van de Velde in 1672 naar Engeland was vertrokken, werd hij de belangrijkste Amsterdamse marineschilder, die inmiddels ook werd gekopieerd.  Over Bakhuizen wordt gezegd dat hij bij slecht weer vaak het water op ging om de weersinvloeden op lucht en water van nabij te volgen. Door de sfeer van zijn schilderijen en zijn licht- donkercontrasten wordt hij gezien als een voorloper van de romantiek. Niet alleen schilderde hij veel woeste zeeën maar hij maakte ook afbeeldingen van havengezichten en belangrijke gebeurtenissen uit de Hollandse maritieme geschiedenis.  In 1678, als zijn vrouw is gestorven, maken de schilders Johannes van Huchtenburg en Jan Weenix een schatting van de waarde van de inventaris. Hij woonde destijds aan het Singel tegenover de Doelen. In 1680 schilderde hij een portret van de dichter Joannes Antonides van der Goes. Hij schilderde ook Petrus Francius. Al eerder had hij de achtergrond op het portret van Johan de Liefde geschilderd. Vanaf 1690 werd hij ongemeen productief en nam iemand in dienst om zijn administratie af te handelen. Mogelijk gaf hij tsaar Peter de Grote een tijdje les. Een van zijn andere leerlingen was Michiel Maddersteg.  In 1699 stichtte Bakhuizen in Amsterdam een kunstkamer die werd gevestigd op de derde verdieping aan de Damzijde van het Amsterdamse stadhuis en samen met de portretschilder Michiel van Musscher werd hij een van de eerste directeuren. Aan deze galerie van eigentijdse meesters, waar tevens objecten stonden om kunstenaars te inspireren, zoals terracotta modellen van Artus Quellinus was ook een soort tekenkunst-academie verbonden. Michiel Hinlopen schonk al zijn prenten aan de stad en deze waren opgeslagen bij de kunstkamer. Gerard de Lairesse, Nicolaes Witsen en zijn neef Jonas waren actief betrokken bij de kunstkamer.  Hoewel Bakhuizen naar Engeland vertrok kwam hij aan het einde van zijn leven terug naar Amsterdam. Omstreeks 1702 leverde Bakhuizen een schilderij af met als onderwerp de Slag bij Vigo. In 1705 kwam de doofstomme zoon van Romeyn de Hooghe bij Bakhuizen inwonen, die in 1680 was getrouwd met Anna de Hooghe uit Haarlem. Bakhuizen woonde op de Herengracht bij de Oude Leliestraat, niet ver van het Bartolottihuis. Daar is hij in 1708 op ongeveer 78-jarige leeftijd overleden. Hij had bepaald dat er na de begrafenis voor 80 gulden kon worden verteerd in de Handboogdoelen.",male,1630,1708,Emden,Amsterdam
Johan Bara,Q1697214,"Johannes Barra (of Bara, ook wel Johan of Jan, Den Bosch of Middelburg, 1581 - Londen, 1634) was een Nederlands kunstschilder, graveur en glasschilder uit de Gouden Eeuw. Barra was een landschapschilder, historieschilder en schilderde ook religieuze aspecten.   Barra reisde in 1599 af naar Augsburg en Neurenberg. In 1604 ging hij terug naar Middelburg en in 1611 was hij in Amsterdam. Hij vertrok van 1624 tot 1627 naar Londen. In 1631 zou hij nog in Amsterdam hebben gewerkt maar in 1634 is hij overleden te Londen.  Verschillende werken van Barra zijn:",male,1581,1634,Middelburg,London
Willem Bartsius,Q1726966,"Willem Bartsius (Enkhuizen, 1612 - aldaar, 1657) was een Nederlands kunstschilder uit de Gouden Eeuw.  Bartsius was de zoon van Paulus Bertius, secretaris te Enkhuizen. Zijn moeder was een afstammeling van het huis Egmont. Volgens Arnold Houbraken was de zuster van Bartsius de moeder van de schilder Paulus Potter.  Bartsius was lid van de Sint-Lucasgilde te Alkmaar in 1634 waar hij leraar was van Abraham Meyndertsz. In 1636 verhuisde Bartsius naar Amsterdam waar hij ten minste tot 1639 verbleef.  Hij schilderde zowel landschappen als portretten, waaronder een schutterstuk uit 1634 te Alkmaar.",male,1612,1657,Enkhuizen,Amsterdam
Hendrik Bary,Q2553403,"Hendrik Bary (Gouda, 1632 – aldaar, 16 februari 1707) was een Nederlands kunstschilder, graveur en tekenaar.  Hendrik Bary, leerling van Reinier van Persijn, was in zijn tijd een bekend graveur. Hij maakte niet alleen portretten, maar ook tal van historische en genrevoorstellingen.  Bary vervaardigde onder meer gravures van Willem van Oranje, Michiel de Ruyter, Hugo de Groot, Desiderius Erasmus en Paus Adrianus VI. Van zijn hand zijn ook (spot)prenten bekend zoals ""de schoorsteenveger"", ""de landloper"", ""De wijn is een spotter"", het ""gore besjen ... dat (haar) vuylicheyt op eerb're hoofden stort ..."", ""dienstmeisje met lantaarn"" enzovoorts.  Behalve kunstenaar was Bary ook regent van het tuchthuis van Gouda.  Hendrik Bary was getrouwd met Margaretha Suijs, dochter van de Goudse burgemeester Govert Suijs; na haar overlijden op 23 oktober 1714 werd er een boedelinventaris opgemaakt met een akte van boedelscheiding. Hendrik Bary en Margaretha Suys werden begraven in de Sint-Janskerk te Gouda.  Bronnen  Noten",male,1632,1707,Gouda,Gouda
Bartholomeus van Bassen,Q613336,"Bartholomeus (ook: Bartel, Bartelmees en Bartholt) van Bassen (Den Haag?, ca. 1590 - begraven Den Haag, 28 november 1652) was een Nederlands kunstschilder en architect.   Bartholomeus Cornelisz. van Bassen was de buitenechtelijke zoon van Cornelis van Bassen, gestorven in 1590, en de kleinzoon van Bartolt Ernst van Bassen, griffier aan het hof van Holland in Den Haag. Het is niet bekend wie Bartholomeus van Bassen heeft opgeleid in het schildersvak. Het eerste document waaruit zijn vaardigheid blijkt, is zijn lidmaatschap van het Delftse Sint-Lucasgilde van 21 oktober 1613. Zijn eerste werk wordt op 1614 gedateerd.   In 1622 verhuisde Van Bassen naar Den Haag, en in 1624 trouwde hij met Aaltgen Pietersdr van Gilst. In 1627 werd hij deken van het Haagse Sint-Lucasgilde en hoofdman in 1636 en in 1640. Als architect hield hij zich voor Prins Frederik Hendrik onder meer bezig met het Huis Honselaarsdijk en het Huis ter Nieuburch. Hij bouwde in 1630/1631 het Koningshuis te Rhenen voor de uitgeweken koning van Bohemen, Frederik V. In 1638 werd hij bouwmeester en in 1639 stadsbouwmeester van Den Haag. Dit bleef hij tot 1650. Vanaf oktober 1638 hield hij zich bezig met de restauratie van het stadhuis en vanaf 1649 met de bouw van de Nieuwe Kerk. Bovendien liet hij twintig bruggen bouwen over nieuw gegraven grachten, met als bekendste de Bosbrug.   Van Bassen was ook een bekwaam schilder. Hij specialiseerde zich in de weergave van (fantasie)architectuur waarbij de nadruk kwam te liggen op de weergave van het perspectief. Jan Martszen de Jonge, Anthonie Palamedesz. en Esaias van de Velde hebben een aantal van zijn architectuurstukken van figuren voorzien. Gerard Houckgeest en Jan van der Vucht zijn zijn enig bekende leerlingen.  Hij was waarschijnlijk in goeden doen; een schilderij van hem werd getaxeerd op 150 gulden. Hij stierf kort na zijn vrouw en hij werd begraven in de Grote of Sint-Jacobskerk in Den Haag.  Van Bassen hielp Pieter Noorwits bij het ontwerpen van de Nieuwe Kerk aan het Spui, de eerste speciaal voor protestanten ontworpen kerk in Den Haag. De kerk werd gebouwd tussen 1649 en 1656, omdat de Grote Kerk in het centrum te klein was geworden.  Hij maakte tevens een schilderij van de Nieuwe Kerk. Het paneel uit 1650 toont het ontwerp waarmee Noorwits de ervoor uitgeschreven prijsvraag had gewonnen.  De bouwstijl van de architecten was die van het Hollands classicisme, maar heeft ook elementen uit de renaissance. Zoals veel kerken uit die tijd is de Nieuwe Kerk een centraalbouw. De grondvorm van de kerk is echter complex: ze bestaat uit 2 achtvlakken die door een smaller deel zijn verbonden en waarin o.a. de preekstoel is geplaatst.   Van Bassen stierf voordat de kerk in 1656 in gebruik werd genomen. Dit leidde later tot de legende dat Van Bassen zelfmoord zou hebben gepleegd, omdat hij onzeker was over de kapconstructie. De grote houtconstructie steunt namelijk alleen op de buitenmuren van de kerk, zoals van binnen mooi is te zien doordat ondersteunende zuilen ontbreken. Deze constructie heeft het inmiddels al drieënhalve eeuw uitgehouden.",male,1590,1652,The Hague,The Hague
Gerrit Battem,Q2297965,"Gerrit Battem (Rotterdam, ca. 1636 - aldaar, 1684) was een Nederlands kunstschilder, tekenaar en prentkunstenaar uit de Gouden Eeuw. Hij vervaardigde landschappen, genrestukken en stillevens. Battem paste diverse media toe: hij maakte etsen, werkte in olieverf en vervaardigde gouaches.  Battem was een zoon van de schilder Gerrit Batton en Elisabeth Furnerius, mogelijk de tante van Abraham Furnerius, bij wie hij in de leer was in de periode 1648 tot 1654. Met Furnerius, die een leerling was van Rembrandt, maakte hij een reis langs de Rijn, zoals vele kunstenaars destijds deden, om er te schetsen, tekenen en schilderen. Veel van zijn gouaches tonen een groot aantal mensfiguren in een (winter)landschap. Hij zou ook hebben samengewerkt met Jacob Isaacksz. van Ruisdael en mensfiguren in diens landschappen hebben toegevoegd.  Rond 1668 werkte hij enige jaren in Utrecht, waar hij trouwde met Margaretha Scheffer, een zuster van de schilder Anton Scheffer, waarna hij terugkeerde naar Rotterdam.  Gerrit Battem overleed in zijn geboorteplaats en werd er begraven op 24 oktober 1684.",male,1636,1684,Rotterdam,Rotterdam
David Beck,Q1173687,"David Beck (Delft, 25 mei 1621 - Den Haag, 6 december 1656) was een Nederlandse portretschilder, die voornamelijk in het buitenland werkte. Hij was een beminnelijke man en werd de hofschilder van Christina I van Zweden. Weinig kunstenaars zijn op een soortgelijke manier ondersteund door een koninklijk huis. Zijn naam is tegenwoordig nauwelijks bekend en zijn oeuvre is grotendeels verloren gegaan.  Beck, de zoon van een Franse schoolmeester in Delft en Rotterdam, kreeg de naam van zijn oom en getuige bij zijn doop op 30 mei. Zijn vader Heijndrick François Beck was in 1620 getrouwd. David leerde schilderen in het atelier van Michiel Jansz. van Mierevelt. Nadat zijn moeder was gestorven in 1640 vertrok hij naar Londen en werkte als assistent van Sir Anthony van Dyck, die evenwel kort daarop stierf.  Beck werkte voor Ruprecht van de Palts. Koning Karel I van Engeland vroeg Beck zijn zonen, waaronder de toekomstige koning Karel II en zijn broers Jacobus en Hendrik, les te geven. Na het uitbreken van het Engelse Burgeroorlog, verliet Beck Engeland en kwam toen in dienst van koning Lodewijk XIII van Frankrijk.  Hij was korte tijd werkzaam voor het Deense hof, totdat Christina van Zweden hem in 1647 benoemde als hofschilder en kamerheer. Beck portretteerde diverse Zweedse veldheren en politici, zoals Lennart Torstenson, Axel Oxenstierna en Louis de Geer. Namens haar bezocht hij Duitsland en Italië (1653), waar hij portretten schilderde van lokale machthebbers. In ruil daarvoor gaf hij hen een portret van de koningin.  In Heidelberg kreeg hij plotseling een aanval. Beck werd voor dood gewaand, uitgekleed en op bed gelegd. Zijn twee knechten, die het op een drinken hadden gezet, hielden hem een glas wijn onder de neus en Beck kwam weer bij zinnen.  Beck zou in 1654 meereizen naar Antwerpen, Brussel en Rome. Hij bracht zijn geld, sieraden, gekregen van Christina, en diverse schilderijen onder bij zijn vader, waaronder werken van Titiaan, Antonio da Correggio, Van Dijck, en een zelfportret van Hans Holbein de Jonge. Terwijl Christina in 1656 in Parijs verbleef reisde Beck tegen haar zin naar Nederland, waar hij zich in Den Haag vestigde. Daar is hij op 35-jarige leeftijd plotseling overleden, nadat hij zijn testament had laten opmaken. Alle biografen vermelden dat vergiftiging de oorzaak was. Het stoffelijk overschot werd overgebracht naar Rotterdam en Beck is daar op 22 december begraven in de Schotse Zeemanskerk.",male,1621,1656,Delft,The Hague
Johannes van der Beeck,Q2459649,"Johannes Torrentius, latinisering van Johannes Symoonisz. van der Beeck, ook Jan Simonsz. van der Beeck of Jan Symonsz. Torrentius genoemd (Amsterdam, 1588 of 1589 – begraven aldaar, 17 februari 1644), was een Nederlands kunstschilder, behorend tot de Hollandse School.  Hij wordt vermeld in 1612, toen hij in Amsterdam in het huwelijk trad. Later verhuisde hij naar Haarlem. Hij was berucht om wat beschouwd werd als een liederlijke levenswijze. Hij was een trouw bezoeker van dronkemansgelagen in herbergen in Amsterdam, Haarlem, Leiden, Den Haag en Delft, waarbij getrouwde vrouwen niet veilig voor hem waren. Uit inventarislijsten uit zijn tijd blijkt dat hij veel naakten schilderde en een voorkeur had voor macabere onderwerpen. Hij schuwde seksuele provocaties niet, zoals een schilderij van een vrouw die urineert in het oor van een man.  De schout van Haarlem deed hem een proces aan. Hij werd vanwege het erotische karakter van veel van zijn taferelen en misschien ook vanwege zijn uitbundige levensstijl beschuldigd van anabaptisme, davidjorisme en lidmaatschap van de rozenkruisers, een beweging die door het Hof van Holland werd vervolgd. Hij ontkende lid te zijn van zo'n sekte, ook tijdens de martelingen waaraan hij tijdens het proces onderworpen werd. Twee puriteinse dominees in Haarlem, Gideon Sonnevelt en Henricus van der Linden, schrokken er niet voor terug getuigen om te kopen en getuigenissen op te rakelen van wel 15 jaar oud. In 1627 werd hij veroordeeld tot 20 jaar gevangenisstraf. Ook verbrandde de beul alle schilderijen die hij van de veroordeelde kon vinden.  De Leeuwarder apotheker en latere onderkoopman Jeronimus Cornelisz van het VOC-schip Batavia, een aantal jaren woonachtig in Haarlem, vertrok daar vlak na het proces tegen Torrentius. Vermoed wordt dat hij deel uitmaakte van de kringen rondom de schilder.  Door inmenging van stadhouder Frederik Hendrik van Oranje, de ambassadeur van Oostenrijk en koning Karel I van Engeland – bewonderaars van zijn werk – kreeg Torrentius na twee jaar pardon op voorwaarde dat hij het land definitief verliet. Hij werd hij naar Engeland gehaald als hofschilder, maar zijn productie bleef beperkt, wat te maken had met zijn intensieve werkwijze en misschien ook met het feit dat hij nooit geheel herstelde van de tortuur. In de woelige laatste regeringsjaren van Karel I verloor hij zijn koninklijk pensioen en keerde hij clandestien terug naar Amsterdam. Hij werd er opnieuw aangehouden en gemarteld. Blijkbaar stierf hij berooid maar in vrijheid terwijl hij bij zijn moeder woonde.  Van Torrentius bestaat nog één stilleven uit 1614 (afgezien van een aquarel uit 1615 in een vriendenboek), nadat zijn werken in Haarlem in opdracht van de beul waren verbrand. Werken van hofschilder Torrentius die zich mogelijk bevonden in het kunstbezit van Karel I van Engeland, zijn spoorloos sinds diens onthoofding in 1649. Dat geldt dus ook voor het schilderij Jezus met de Farizeeën en de overspelige vrouw dat Torrentius in Londen maakte, waarop hij de hoofdschuldigen aan zijn vervolging zou hebben afgebeeld in de gedaanten van de sinistere figuren der Farizeeën.  Het enig bewaard gebleven schilderij van de hand van Torrentius is in de twintigste eeuw toevallig teruggevonden. Het is gerestaureerd en hangt in het Rijksmuseum Amsterdam. Dit Emblematisch stilleven met kan, glas, kruik en breidel op paneel uit 1614 symboliseert de matigheid, een van de zeven deugden. De tekst op het schilderij luidt ""Wat buyten maet bestaet in 't onmaets quaat vergaet"", wat bij commentatoren enige verbazing heeft gewekt gezien Torrentius' onmatige levensstijl. De voorstelling op het schilderij vertoont gelijkenis met de gravure op het titelblad van zowel Sinnepoppen als Brabbeling van Roemer Visscher uit hetzelfde jaar, waardoor geopperd is dat beide Amsterdammers in dezelfde kringen verkeerden en mogelijk elkaar inspireerden. De suggestie dat beiden rozenkruisers zouden zijn geweest, is inmiddels afdoende weerlegd.  In de documentaire Mysterious Masterpiece: Cold Case Torrentius (2016) wordt het Emblematisch stilleven opnieuw onderzocht. De filmmakers laten een internationaal gezelschap experts aan het woord over de raadselachtige techniek en de dramatische levensloop van Torrentius. Er komt technisch onderzoek in beeld dat nieuwe inzichten oplevert over de werkwijze van de schilder, al kan op niet alle vragen naar zijn techniek antwoord gegeven worden.",male,1589,1644,Amsterdam,Amsterdam
Andries Beeckman,Q3016049,"Andries Beeckman (Hasselt, augustus 1628 – Amsterdam, 1664) was een Noord-Nederlands schilder, tekenaar en VOC-soldaat.  Beeckman werd op 31 augustus 1628 in de Nederduits Gereformeerde kerk van Hasselt in Overijssel gedoopt. Hij was de jongste zoon uit het tweede huwelijk van Hendrick Beeckman (1585-1642) met Maria Baudartius (1600-1630), beiden afkomstig uit vooraanstaande families. Andries' grootvaders waren de bekende theoloog Willem Baudartius, die tussen 1626 en 1632 een van de vertalers van de Statenbijbel was geweest, en Gerardus Beeckman (1553-1625), secretaris van de keurvorst van Brandenburg in Kleve.[bron?]  Op 24 augustus 1651 stelde een notaris in Den Haag een akte op voor een obligatie op naam van de broers Gerrit, Johannes en Andries Beeckman. Uit het document blijkt dat vader Hendrick zijn zoons ruim achtduizend gulden had nagelaten. Andries wordt erin genoemd als 'schilder tot Deventer'. Dit is de eerste en enige vermelding van Andries als kunstenaar. Hij moet beginjaren 1650 zijn werkzame bestaan in Deventer hebben opgegeven, want rond 1652-3 treedt hij als soldaat in dienst van de VOC en staat als zodanig in 1657 vermeld in Batavia. Daar werkte hij aan een oeuvre van naar het leven getekende exotische mensen en dieren.  Hoe en waar Beeckman zijn Indische tijd heeft doorgebracht, is niet precies bekend. Hij zal in elk geval een reis naar Japan hebben gemaakt. De Japanse samoerai die hij in een van zijn tekeningen vastlegde, kan hij alleen op het eiland Dejima bij Nagasaki hebben gezien.[bron?] Begin 1657 voer hij met de Aernhem weer terug, via Madagaskar en Kaap de Goede Hoop, om in Amsterdam in 1662 zijn werk als schilder voort te zetten. In april 1662 kreeg hij opdracht van de VOC-Kamer Amsterdam tot het maken van twee schilderijen, die in 1663 werden afgeleverd. Beeckman ontving hiervoor 240 gulden. Vermoedelijk is Het kasteel van Batavia een van deze werken. Lang heeft zijn Amsterdamse periode niet geduurd, want Beeckman overleed al in 1664, op 35-jarige leeftijd. Zijn tekeningen en schilderijen werden gekopieerd en gebruikt voor illustraties van exotica in reisjournalen en in geschilderde series.  Tot tamelijk recent waren zijn kostuumseries spoorloos, maar in 1997 stuitte Marie-Odette Scalliet in de Parijse Bibliothèque de l'Arsenal op een album met 55 waterverftekeningen, die van de hand van Beeckman bleken te zijn. Twee van de tekeningen in het album waren door de kunstenaar gesigneerd. Het album was in de 18e eeuw in de verzameling van de markies de Paulmy terechtgekomen en in 1785 in dat van de latere Franse koning Karel X.  Van Beeckman zijn slechts twee schilderijen bekend, die met zekerheid van zijn hand zijn: Het kasteel van Batavia en Stilleven met exotisch fruit en een witte kaketoe. Het schilderij De markt van Batavia in het Wereldmuseum Amsterdam, dat aan Beeckman wordt toegeschreven, is mogelijk een kopie, gemaakt in of na 1688 in opdracht van keurvorst Johan George III van Saksen.",male,1628,1664,Hasselt,Amsterdam
Jan Karel Donatus van Beecq,Q6149222,"Jan Karel van Beecq (Amsterdam, 1638 - aldaar, 19 mei 1722) was een Nederlands kunstschilder uit de Gouden Eeuw die gespecialiseerd was in zeegezichten. Hij was sinds 1681 lid van de Koninklijke Academie voor Beeldhouw- en Schilderkunst in Parijs.  Van Beecq werd volgens documenten van de Koninklijke Academie voor Beeldhouw- en Schilderkunst in Parijs, waar hij lid van was, geboren in 1638 te Amsterdam. Zijn vroegst bekende werk, een zicht over Antwerpen, stamt uit 1673. Zijn schilderijen verbeelden meestal oorlogsschepen, zeeslagen of scènes van havens met klassieke gebouwen aan de waterkant.  In de periode van 1672 tot 1679 verbleef  Van Beecq in Engeland, waarschijnlijk op uitnodiging van koning Karel II.  Het National Maritime Museum in Greenwich telt enkele werken van hem: The Royal Prince before the Wind, (1679) en Shipping in an Estuary (1701), zijn laatst bekende werk.  Van Beecq was actief in Parijs in juli 1680, toen hij een schilderij op de Koninklijke Academie voor Beeldhouw- en Schilderkunst presenteerde, waarvan hij op 26 april 1681 lid werd. Hij verbleef in Frankrijk tot 1714, vaak onder de naam Jean-Charles-Dominique van Beeq.  In 1685 kwamen vier schilderijen van Van Beecq in het nieuwe paleis van koning Lodewijk XIV in Marly-le-Roi te hangen. Daartoe behoorde Blokkade en bombardement bij Chios in 1681.   Van Beecq werd verbannen uit de academie in 1694 en ontnam hem de prestigieuze titel van peintre du roi (''schilder van de koning''). In 1697 werd hij echter weer toegelaten tot de academie, waar hij tot in 1701 lid van bleef.",male,1638,1722,Amsterdam,Amsterdam
Adriaen Cornelisz Beeldemaker,Q4684795,"Adriaen Cornelisz. Beeldemaker (Rotterdam, februari 1618 - 's-Gravenhage, februari 1709) was een Nederlands kunstschilder  Beeldemaker was een lid van de familie Beeldemaker en vader van de kunstschilders François Beeldemaker en Cornelis Beeldemaker. In 1650 was hij lid van het Sint-Lucasgilde te Leiden. Daarna werkte hij enige tijd in Dordrecht om in 1665 weer in leiden te gaan werken waar hij tussen 1665 en 1675 zijn jaargeld voor hetzelfde Sint-Lucasgilde betaalde. In 1676 vestigde hij zich te 's-Gravenhage waar hij in 1677 burger werd.  Beeldemaker legde zich toe op jacht- en genretaferelen.",male,1618,1709,Rotterdam,The Hague
Frans Beeldemaker,Q13637699,"François (ook: Frans) Beeldemaker (Dordrecht, 25 januari 1659 - Rotterdam, 27 april 1728) was een Nederlands kunstschilder.  Beeldemaker was een lid van de familie Beeldemaker en een zoon van de kunstschilder Adriaen Cornelisz. Beeldemaker. In 1698 was hij lid van het Sint-Lucasgilde te 's-Gravenhage in welke plaats hij in 1707 een huis kocht. Hij was een leerling van zijn vader en van Willem Doudijns. Hij was gekend om zijn jachttaferelen en was in Den Haag ook decoratieschilder. In Rome was hij lid van de Bentvueghels met de bijnaam ""Aap"".",male,1659,1728,Dordrecht,Rotterdam
Cornelis Beelt,Q327395,"Cornelis Beelt (Rotterdam? - ca. 1612 - Haarlem?, na 1664) was een Nederlands kunstschilder. Over zijn leven is weinig met zekerheid bekend. Diverse bronnen noemen geboortedata tussen 1602 en 1640 en overlijdensdata tussen 1664 en 1702. De hierboven vermelde gegevens zijn ontleend aan de site van het RKD. Hij was actief tussen 1630 en 1664, voornamelijk in Haarlem, waar hij in 1630 in ondertrouw zou zijn gegaan en in 1661 lid was of werd van het plaatselijke Sint-Lucasgilde.  Beelt vervaardigde vooral landschappen en zeegezichten, maar ook genrestukken en interieurs van werkplaatsen. Hij maakte eveneens een serie schilderijen over het vertrek van Karel II vanaf het strand bij Scheveningen.",male,1640,1702,Rotterdam,Rotterdam
Abraham Beerstraaten,Q3595061,"Abraham Beerstraaten (Amsterdam, gedoopt 4 oktober 1643 – ?, 1665/66) was een Noord-Nederlands schilder en tekenaar van (winter)landschappen en stadsgezichten.  Hij was een zoon van de schilder Jan Abrahamsz. van Beerstraten en zijn vrouw Magdalena van Bronckhorst en werd gedoopt in de Noorderkerk in Amsterdam. Volgens kunsthistoricus Abraham Bredius woonde het gezin in 1649 aan de Haarlemmerdijk, waar de Schipbreuk uithing. In augustus 1651 kocht zijn vader een huis aan het einde van de Rozengracht.  Vader en zoon zijn op 7 juli 1652 naar de brand van het oude stadhuis van Amsterdam gaan kijken en tekenden de ruïne. In 1662 reisde hij samen met zijn vader door Friesland. Eind juni 1666 overleed zijn vader, waarna het ouderlijk huis bij executie werd verkocht. Wanneer Abraham zelf overleed is onbekend. Op 31 maart 1665 wordt hij voor het laatst genoemd in een akte waarin zijn vader zijn kinderen hun erfdeel bewijst. Zijn laatst gedateerde werk is van 1666. Kunsthistoricus G. van der Most suggereert dat hij wellicht dezelfde persoon zou kunnen zijn als Abraham Berenstraat, chirurgijn in Ceylon, die in 1690 nog in leven was.  Er bestaat verwarring rond de identiteit van verschillende schilders met de naam Beerstraaten en rond de toeschrijving van de kunstwerken. Beerstraaten is bekend van zijn voorstellingen van het stadhuis van Kampen (1665), het stadhuis van 's-Hertogenbosch, de Waag in Deventer en de Brol, een brugplein in Leeuwarden.",male,1643,1666,Amsterdam,Amsterdam
Anthonie Beerstraaten,Q4771917,"Anthonie Beerstraaten (Amsterdam, 1637 – na 1664), was een kunstenaar uit de Nederlandse Gouden Eeuw, bekend als kunstschilder.  Over Anthonie Beerstraaten is zeer weinig bekend. Hij was als kunstschilder actief in Amsterdam en schilderde zee- en winterlandschappen. Volgens het Nederlands Instituut voor Kunstgeschiedenis bestaat er veel verwarring met zijn vader Jan Abrahamsz. van Beerstraten en Abraham Beerstraaten. De laatste is waarschijnlijk zijn broer.",male,1637,1664,Amsterdam,Amsterdam
Jan Abrahamsz Beerstraaten,Q2604246,"Jan Abrahamsz. Beerstraaten (Amsterdam, gedoopt 1 maart 1622 – aldaar, begraven 1 juli 1666) was een Noord-Nederlands schilder en tekenaar. Hij was de vader van Abraham en Anthonie Beerstraaten, die allen naam maakten als schilder. Over de productie van Antonie bestaat twijfel en veel onduidelijkheid.  Beerstraaten was een Hollandse schilder van zeestukken en stadsgezichten. Zijn vader Abraham Danielsz. was een tafellakenwever, afkomstig uit Emden. Op 30 augustus 1642 ging hij in ondertrouw met Magdalena (Teunis) van Bronckhorst, de dochter van een ebbenhoutwerker uit de Bloemstraat. In 1646 werd hij poorter.   Aanvankelijk woonde hij in de Elandstraat, maar kort na zijn huwelijk verhuisde hij naar de omgeving van de Haarlemmerpoort, waar hij een uithangbord met de naam De Schipbreuk liet ophangen. In 1651 kocht hij voor 3000 gulden een huis aan de Rozengracht, tegenover het Nieuwe Doolhof, waar hij opnieuw hetzelfde uithangbord bevestigde. Beerstraaten en zijn zoon zijn op 7 juli 1652 naar de brand van het oude stadhuis gaan kijken en tekenden de ruïne.   In 1662 reisde hij samen met zijn zoon Abraham door Friesland en maakte tekeningen van Workum, IJlst, Sneek, Leeuwarden, Dronrijp, Franeker en Midlum.   Op 25 mei 1664 stierf zijn vrouw, na de geboorte van een dochter. Op 11 april 1665 ging hij opnieuw in ondertrouw met 38-jarige Albertje Egberts van Crale, afkomstig uit Zwolle. Op 10 mei trouwden zij in het kerkje van Sloterdijk. Beerstraten stierf een jaar later en is begraven op 1 juli 1666 Sint Anthonis kerkhof. De erfenis was niet voldoende om alle schulden te betalen. Zijn vrouw stierf op 19 juli. Van de twaalf kinderen bereikter er  twee de volwassen leeftijd.  Beerstraaten schilderde zeeslagen, havens en Amsterdamse stadsgezichten. Hij bezocht ook veel andere steden en dorpen, waaronder Sloten, Kudelstaart, Ouderkerk aan de Amstel, Leimuiden, Nieuwkoop, Aarlanderveen, Maarssen, Zuilen, Gorinchem, Hoorn, en Beverwijk. Zijn werk is van historisch belang omdat hij vaak stadspoorten, kerken, kastelen en andere gebouwen schilderde die nu niet meer bestaan, zoals het Huis Buren en het Muiderslot. Volgens sommige auteurs zou hij een reis naar Scandinavië en Zwitserland hebben gemaakt vanwege een aantal berggezichten, maar daarvoor bestaan geen aanwijzingen. Beerstraaten had een voorliefde voor monumentale gebouwen, die vaak in een winterlandschap werden geplaatst met op de voorgrond een bevroren gracht, gestoffeerd met schaatsers en wandelaars. Johannes Lingelbach, die ook op de Rozengracht woonde schilderde dikwijls de figuren op zijn schilderijen.  Uit de boedelbeschrijving opgemaakt na zijn dood (15 april 1667) blijkt dat Beerstraaten in het bezit was van twee schilderijen van Philips Wouwerman, een van Pieter de Hoogh, een landschap van Jacob Esselens en een van Jan Porcellis. Abraham Storck erfde zijn niet-afgemaakte schilderijen.",male,1622,1666,Amsterdam,Amsterdam
Sybrand van Beest,Q5568710,"Sybrand van Beest (Den Haag, 1610 – Amsterdam, 1674), was een kunstenaar uit de Nederlandse Gouden Eeuw, bekend als kunstschilder.  Van Beest werd geboren rond 1610, waarschijnlijk in Den Haag. Hij werd leerling en secretaris van Pieter van Veen (1563-1629), pensionaris, kunstschilder en musicus uit Den Haag. Na de dood van zijn leermeester in 1629 verhuisde hij naar zijn broer Simon van Veen. In 1640 werd hij lid van het Haagse Sint-Lucasgilde. In 1656 was hij mede-oprichter van Confrerie Pictura. Later werd hij daar hoofdman (1659 - 1663) en deken (1662). Rond 1670 vertrok Van Beest naar Amsterdam. De reden hiervoor is onbekend. Sybrand van Beest stierf in Amsterdam in 1674 en werd op 27 januari begraven bij de regulierstoren aan de Kalverstraat.  Van Beest werd vooral bekend als schilder van stadsmarkten (voornamelijk groenten- en varkensmarkt), keukenscènes en (winter)stadslandschappen. Twee werken met gezantschappen vormen een uitzondering op het oeuvre: ""Het gezantschap van de Tsaar van Moscovië op weg naar de Statenvergadering in Den Haag, 4 november 1631"", zijn oudst bekende werk, en ""Vertrek van koningin Henrietta Maria van Frankrijk, 29 januari 1643"". Mogelijk was Sybrand van Beest zelf betrokken bij de laatste gebeurtenis. Hij werd als schilder beïnvloed door Isaac van Ostade (landschappen) en Jan van Goyen (genrekunst). Een aantal bronnen vermelden ook Adriaen Pietersz. van de Venne als leermeester van Sybrand van Beest.  Uit het kleine aantal bekende werken vermoedt men dat de schilderkunst voor Sybrand niet het hoofdberoep was.",male,1610,1674,The Hague,Amsterdam
Cornelis Pietersz Bega,Q421775,"Cornelis Pietersz. Bega, eigenlijk Cornelis Pietersz. Begijn (Haarlem, 1631/1632 – 27 augustus 1664) was een Noord-Nederlands kunstschilder en graveur behorend tot de Hollandse School.  Hij woonde en werkte in Haarlem en was een zoon van de beeldhouwer en goudsmit Pieter Jansz. Begijn. Zijn moeder Maria was dochter van de Haarlemse schilder Cornelis van Haarlem. Hij werd vanwege zijn losbandige manier van leven door zijn vader verstoten en nam vervolgens de naam Bega aan. Later werd hij een van de meest voorbeeldige leerlingen van Adriaen van Ostade.  Net als zijn leermeester specialiseerde hij zich in de genreschilderkunst. In tegenstelling tot Van Ostade hebben zijn werken echter een meer karikaturaal karakter, terwijl zijn manier van schilderen juist veel zwaarder en donkerder is. De 35 gravures die van hem bekend zijn, waaronder een aantal kopergravures, zijn van hetzelfde genre.  Van 1653 tot 1654 reisde hij samen met de schilders Dirck Helmbreeker, Vincent van der Vinne en Guillam Dubois door Duitsland, Zwitserland en Frankrijk. In 1654 werd hij toegelaten tot het Haarlemse Sint-Lucasgilde. Begin jaren 50 moet Bega bevriend zijn geweest met de schilder Leendert van der Cooghen, getuige een aantal portretten die hij van hem maakte. Na 1660 worden Bega's schilderijen kleurrijker en concentreerde hij zich meer op details en stofuitdrukking. Hij overleed op jonge leeftijd, vermoedelijk aan de pest.",male,1630,1664,Haarlem,Haarlem
Abraham Begeyn,Q2148044,"Abraham Jansz. Begeyn (Leiden, 1637 - Berlijn, 11 juni 1697) was een Nederlands kunstschilder en tekenaar uit de periode van de Gouden Eeuw. Hij vervaardigde onder meer stillevens, stadsgezichten en italianiserende landschappen. Hij was mogelijk een leerling van Nicolaes Pietersz. Berchem en onderging ook invloed van Jan Asselijn en Otto Marseus van Schrieck.  Begeyns vroegste gedateerde werk stamt uit 1653. In 1655 trad hij toe tot het Leidse Sint-Lucasgilde. In de jaren 1659 - 1660 reisde hij naar Frankrijk en Italië en bezocht daar Parijs, Rome en Napels. In 1672 was hij in Amsterdam, en het jaar daarop in Londen. In Engeland werkte hij in Ham House in Surrey, samen met Willem van de Velde de Jonge en Dirck van den Bergen. Hij maakte er drie schilderijen voor de graaf van Lauderdale. Van 1681 tot 1685 was hij in Den Haag, waar hij lid werd van het schildersgenootschap Pictura.  In 1688 trok hij naar Berlijn, waar hij hofschilder werd voor keurvorst Frederik III, de latere koning van Pruisen. In zijn opdracht reisde hij veelvuldig door Duitsland om afbeeldingen te maken van diens landgoederen en van steden en dorpen.  Begeyn overleed in Berlijn ten gevolge van een val van een stelling waarop hij aan het werk was.  Werk van Abraham Begeyn bevindt zich onder meer in de Hermitage in Sint-Petersburg, de National Gallery en het Courtauld Institute of Art in Londen en in de Koninklijke Musea voor Schone Kunsten van België in Brussel.",male,1637,1697,Leiden,Berlin
Abraham van Beijeren,Q330848,"Abraham Hendricksz. van Beijeren, ook Abraham van Beyeren en Abraham van Bergaren (Den Haag, 1620/1621 - Overschie (nu Rotterdam), maart 1690), was een Noord-Nederlands kunstschilder behorend tot de Hollandse School. Hij werd matig erkend in zijn eigen tijd, maar wordt nu beschouwd als een van de grootste stillevenschilders. Hij vervaardigde vooral visstillevens en stillevens met vruchten en bloemen. Ook schilderde hij zeegezichten.   Van Beijeren werd geboren in Den Haag als zoon van Hendrick Gillisz van Beyeren, een glazenier. In 1636 is hij terug te vinden in de administratie van het Sint-Lucasgilde, als leerling van de schilder Tyman Cracht. In 1639 woonde hij in Leiden, waar hij in het huwelijk trad met Emerentia Stercke. Een jaar later werd hij in Den Haag lid van het Sint-Lucasgilde. Na het overlijden van zijn echtgenote, met wie hij drie dochters kreeg, hertrouwde hij in 1647 met Anna van den Queborn, een dochter van de schilder en graveur Crispijn van den Queborn. De visschilder Pieter de Putter was haar oom.  Hij woonde verder in Delft, Amsterdam, Alkmaar en Gouda. In 1677 vestigde hij zich in Overschie, waar hij overleed in 1690.   Abraham van Beyeren behoort tot de belangrijkste stillevenschilders van de Nederlandse Gouden Eeuw. Samen met Willem Kalf behoort hij tot de generatie stillevenschilders ná Jan Davidsz. de Heem, die het genre van het zogenaamde pronkstilleven verder ontwikkelde door er een geheel eigen stijl en interpretatie aan te geven, Terwijl Kalf dit vooral deed door een sterk contrast tussen licht en donker, deed Van Beijeren dit door zijn uitermate verfijnde composities en zijn zachte en tevens rijke kleurgebruik. Van Beijeren schilderde zijn belangrijkste pronkstillevens in de jaren zestig van de 17e eeuw. Hij woonde toen in Den Haag.  Als voorbeelden van Van Beijerens kunst in deze jaren gelden het stilleven in het Los Angeles County Museum, dat gesigneerd en gedateerd is 1667 en die in de collectie van het Instituut Collectie Nederland.  Van Beieren zat meermaals in grote geldnood. Om zijn schulden te betalen trachtte hij in 1639 bij aanbod een aantal van zijn schilderijen aan de man te brengen. Van de 54 schilderijen werden er maar tien verkocht. Die leverden 153,80 gulden op. Een jaar na zijn overlijden werden 99 schilderijen van hem verkocht voor gemiddeld 4,70 gulden per stuk. Daaruit valt te concluderen dat zijn werk bepaald niet gewild was.  Pronkstillevens zoals van Van Beijeren en Willem Kalf raakten in de Nederlanden enigszins 'uit de mode', maar werden omstreeks 1750 'herontdekt' in Frankrijk en Engeland. Het is om die reden dat de belangrijkste voorbeelden van deze meesters zich nog altijd in genoemde landen bevinden.  Van Beijeren ondertekende zijn doeken met het monogram ""AVB"" en liet altijd na een datum toe te voegen. Hierdoor is het moeilijk een chronologie op te stellen van zijn werken.  Terwijl in de jaren 1640 de meeste van zijn schilderijen nog zeegezichten waren, begon Van Beijeren zich te ontwikkelen als een bekwame stillevenschilder van vis. In de jaren 1650 en 1660 richtte hij zich op pronkstillevens met fijn zilverwerk, Chinees porselein, glas en selecties van fruit. Hij schilderde ook een aantal stillevens van bloemen.   Zijn pronkstillevens worden beschouwd als belangrijke voorbeelden van dit genre, maar wijken af van wat gebruikelijk was vanwege de vrije penseelvoering die hij hanteerde. Normaal gesproken wordt de illusie van echtheid tot in de kleinste details gehandhaafd, maar Van Beijeren gebruikte nogal grof penseelwerk, waardoor zijn pronkstillevens het beste op afstand bekeken kunnen worden. Op het pronkstilleven Zilveren wijnkan met ham en vruchten beeldde hij zichzelf op een glimmende wijnkan af, met een hoed op en zittend achter een ezel.  Van Beijeren schilderde grotendeels ook het vissersbord in 1649 in opdracht van Maassluise stuurlieden. Het bord is nu eigendom van de Groote of Nieuwe kerk in Maassluis.  Beroemd is zijn pronkstilleven in de Scottish National Gallery. Op dit pronkstilleven staan vruchten in een wanlischaal, façon-de-Veniseglaswerk, een aardewerkkruik (Raerens steengoed), dode konijnen en gevogelte op een gedekte tafel met fluwelen doek voor een stenen muur met een nis waarin een vijzel staat. Op deze vijzel heeft de schilder zichzelf afgebeeld staande achter de schildersezel. Dit stilleven is permanent uitgeleend aan de National Galleries of Scotland.  Werken van Abraham van Beyeren zijn te vinden in de openbare collecties van:",male,1620,1690,The Hague,Overschie
Leendert van Beijeren,Q4358531,"Leendert Corneliszoon van Beijeren (waarschijnlijk in Noordwelle, 1619 of 1620 - begraven op 21 augustus 1649) was een Nederlands kunstschilder en tekenaar van portretten en leerling van Rembrandt van Rijn. Hij werkte waarschijnlijk als zodanig tussen 1640 en zijn dood in 1649. Er is in ieder geval één tronie bekend die aan hem wordt toegeschreven.  Van Beijeren was een zoon van Cornelis Aertszoon van Beijeren (?-1638) en Maritje Leenderts Brugmans (?-1636).",male,1619,1649,Amsterdam,Amsterdam
Jacob Adriaensz Bellevois,Q6118275,"Jacob Adriaensz. Bellevois (Rotterdam, 1621 - aldaar, 1676) was een Nederlands kunstschilder uit de Gouden Eeuw en was gespecialiseerd in zeegezichten.  Bellevois werkte in Gouda van 1661 tot 1666 en in Hamburg in 1673, waar hij Johannes Voorhout ontmoette. Hij keerde daarna terug naar zijn geboorteplaats Rotterdam, waar hij op 19 september 1676 werd begraven. Hij werd beïnvloed door Jan Porcellis en Simon de Vlieger.  Zijn werken zijn onder andere te bezichtigen in Museum Bredius (Den Haag), Museo Nacional del Prado (Madrid), National Maritime Museum (Londen) en Walters Art Museum (Baltimore).",male,1621,1676,Rotterdam,Rotterdam
Willem van Bemmel,Q316597,"Willem van Bemmel, Guillaume, of Wilhelm von Bemmel (Utrecht, 1630 - Neurenberg, 1708) was een Nederlands kunstschilder uit de Nederlandse Gouden Eeuw en was met name bekend om zijn winterlandschappen.  Van Bemmel werd geboren in Utrecht. Hij was de jongere broer van Jacob Gerritsz van Bemmel (1628-1673). Samen werden zij in de periode 1645-1647 leerling van Herman Saftleven. Vanaf 1647 maakte hij een Grand tour. Tot 1649 verbleef Willem in Venetië om vervolgens naar Rome te gaan. Daar werd hij lid van de Bentvueghels. Vanuit Rome reisde hij via de Alpen naar Kassel (1656 - 1662), Augsburg (1662) naar Neurenberg (vanaf 1662). In deze stad vestigde hij zich om te trouwen. Zijn zoons German Von Bemmel en Peter van Bemmel volgden hem op. Willem van Bemmel overleed op 78-jarige leeftijd.  Van Bemmel werd vooral bekend als schilder van winterlandschappen. Zijn stijl is italianiserend met invloeden van Jan Both.",male,1630,1708,Utrecht,Nuremberg
Johannes van der Bent,Q722158,"Johannes van der Bent, Jean, Jan of Johan van der Bent (Amsterdam, 1649/1651 - aldaar, 1690), was een Nederlands kunstschilder uit de Nederlandse Gouden Eeuw.  Van der Bent werd geboren in Amsterdam. De geboortedatum is onbekend. Hij was leerling van Philips Wouwerman en Adriaen van de Velde. Volgens De groote schouburgh der Nederlantsche konstschilders en schilderessen (1718, Arnold Houbraken) zou hij lijden aan melancholie en depressie doordat hij een grote hoeveelheid geld (het zou gaan om 4000 guldens) had verloren. Hij verdacht hierbij zijn huisbaas bij wie hij een kamer huurde op het moment dat hij het geld verloor. Het is onbekend of dit geld afkomstig was van een erfenis of de verkoop van schilderijen. Hij stierf op veertigjarige leeftijd aan tuberculose.  De aan hem toegewezen werken zijn gemaakt in de periode ca. 1670 tot 1690. Hij maakte landschappen, ruiterstukken en stillevens in een italianiserende stijl. Volgens het Nederlands Instituut voor Kunstgeschiedenis zijn een aantal van zijn werken ten onrechte toegewezen aan Nicolaes Berchem.",male,1650,1690,Amsterdam,Amsterdam
Nicolaes Pieterszoon Berchem,Q711737,"Nicolaes Pietersz. Berchem, Nicolaes ook gespeld als Claes, Berchem als Berghem, Berighem en Berrighem (Haarlem, 1622 - Amsterdam, 18 februari 1683) was een Nederlandse schilder, tekenaar en etser. Hij is vooral bekend vanwege zijn pastorale, mediterrane landschappen.  Berchem was de zoon van stillevenschilder Pieter Claesz. Zijn eigenlijke naam was Nicolaes of Claes Pietersz. Hij signeerde zijn werk echter met Berchem, naar de geboorteplaats van zijn vader. Het was waarschijnlijk ook zijn vader die hem opleidde als schilder. Daarna was hij achtereenvolgens leerling van Jan van Goyen, die in 1634 in Haarlem verbleef, Pieter de Grebber en tot omstreeks 1640 Nicolaes Moeyaert in Amsterdam. Ook zou hij leerling geweest zijn van Jan Wils en zijn neef Jan Baptist Weenix, maar dit is onwaarschijnlijk. Wils was zijn schoonvader en Weenix was één jaar jonger dan hij.  Hij werd op 6 mei 1642 als Claes Pietersen ingeschreven in het Haarlemse Sint-Lucasgilde. Aansluitend zou hij volgens kunsthistoricus Godefridus Johannes Hoogewerff tot 1646 in Rome verbleven hebben. Pieter Biesboer toonde echter aan dat dit onmogelijk kan zijn geweest. In augustus en september 1642 betaalde hij het gilde een bijdrage om les te geven aan Willem Romeyn, Guillaem le Febre en Claes Symonsz. Schout en op 13 januari 1645 werd hij lid van de Nederduitse Gereformeerde Kerk. Op 2 oktober 1646 trouwde hij met Catrijne Claesdr. de Groot. Hij kreeg vier kinderen, waaronder Nicolaes Berchem de Jonge, die later ook schilder werd. Op 22 maart 1649 maakten Berchem en zijn vrouw hun testament op. Nadat zijn eerste vrouw gestorven was, trouwde hij met de stiefdochter van Jan Wils.   In 1650 maakte Berchem een reis naar Westfalen, mogelijk in gezelschap van Jacob van Ruisdael, met wie hij bevriend was. Van Berchem is een krijttekening bekend van Kasteel Bentheim, gedateerd 1650. Berchem gebruikte Kasteel Bentheim later verschillende keren als achtergrond van zijn pastorale landschappen, maar op een minder dramatische manier dan Ruisdael. Hij was rond deze tijd de leermeester van Pieter de Hoogh.  Begin jaren vijftig heeft hij mogelijk alsnog een reis naar Italië gemaakt, maar er zijn geen bronnen bekend die dit bevestigen. In 1656 woonde hij aan de Koningstraat in Haarlem en in 1670 aan de Oude Gracht. Op 19 maart 1656 kocht hij een tuin en een buitenhuis vlak bij de Kleine Houtpoort. Van 1656 tot 1657 was hij vinder en van 1657 tot 1658 deken van het Sint-Lucasgilde.  In een akte gedateerd 9 juni 1661 wordt hij vermeld als inwoner van Amsterdam. Voorjaar 1670 keerde hij weer terug naar Haarlem. Op 11 juli 1670 werden Berchem en zijn vrouw ingeschreven in het kerkregister. Op 16 september 1670 werd hij opnieuw 'vinder' van het schildersgilde. In 1677 verhuisde hij weer naar Amsterdam. Hier woonde hij aan de Lauriergracht, waar hij op 18 februari 1683 overleed. Hij werd op 23 februari begraven in de Westerkerk. Zijn verzameling schilderijen werd op 4 mei 1683 in het huis van zijn weduwe geveild. Zijn verzameling tekeningen en prenten werd op 7 december 1683 geveild.  In zijn landschappen spelen menselijke figuren een grotere rol dan bij anderen. Hij was de meest productieve italianiserende landschapsschilder en zijn schilderijen lagen goed in de markt. Soms zijn er mythologische of Bijbelse taferelen uitgebeeld in zijn landschappen.  Hij is beïnvloed door Pieter van Laer, Jan Asselyn en Adam Pynacker en in enkele werken uit omstreeks 1658 is de invloed van Jan Both duidelijk merkbaar. Gewaardeerd vanwege zijn trefzekere uitbeelding schilderde hij ook figuren en dieren op schilderijen van anderen, zoals voor Meindert Hobbema, Jan Hackaert, Jacob van Ruisdael en Johannes Lingelbach. Naast landschappen zijn er ook enkele historie- en genrestukken van hem bekend. Hij heeft vele tientallen prentontwerpen getekend, die door Cornelis Visscher, Johannes Visscher en andere graveurs in prent zijn gebracht. Daarnaast liet hij zo'n achthonderd tekeningen en vijftig etsen na.  In de tweede helft van de 18e eeuw werd Berchem tot de belangrijkste Hollandse kunstenaars gerekend. De Franse schilderkunst in de 18e eeuw is ondenkbaar zonder Berchem, wiens schilderijen – algemeen bekend door de talrijke reproductieprenten uit die tijd – belangrijke Franse schilders inspireerden zoals François Boucher, Jean-Baptiste Oudry, Jean-Baptiste Pillement en Jean-Honoré Fragonard.  Stadhouder Willem V kocht in 1765 uit het faillissement van Leendert Pieter de Neufville een werk voor 2.105 gulden, een gigantisch bedrag. Het was bestemd voor zijn Galerij aan het Buitenhof.  In 2006-2007 werd aan Berchems werk een overzichtstentoonstelling gewijd in het Frans Hals Museum in Haarlem.",male,1622,1683,Haarlem,Amsterdam
Gerrit Adriaenszoon Berckheyde,Q576025,"Gerrit Adriaensz. Berckheyde, Berckheyde ook gespeld als Berckheijde, Berkheijde en Berkheyde (Haarlem, 6 juni 1638 – 14 juni 1698) was een Noord-Nederlands schilder en tekenaar. Hij is vooral bekend van stadsgezichten, voornamelijk van Haarlem, Amsterdam en Den Haag.  Gerrit Berckheyde was de zoon van een slager, afkomstig uit Katwijk. Hij werd tot schilder opgeleid door zijn oudere broer, Job Berckheyde en door Frans Hals. Tussen 1654 en 1660 maakten de beide broers een reis door Duitsland. Hierbij bezochten zij de steden Rhenen, Kleef, Keulen, Bonn, Mainz en Mannheim. De reis werd afgesloten met een verblijf van 1659-1660 in Heidelberg, waar ze werkten in dienst van Karel I Lodewijk van de Palts. In 1660 keerden ze naar Haarlem terug en werd Gerrit lid van het Haarlemse Sint-Lucasgilde, de beroepsorganisatie voor schilders.  Vanaf 1660 schilderde Berckheyde vrijwel uitsluitend stadsgezichten en wist daarbij, ondanks een grote productie, een hoog niveau te handhaven. Naast stadsgezichten van Haarlem zijn van Berckheyde ook veel stadsgezichten van Amsterdam bekend en enkele van Den Haag. In 1686 schilderde hij de Duitse stad Emden. Johannes Lingelbach en Jan van Huchtenburg voorzagen zijn schilderijen van figuren.  Tussen 1666 en 1681 waren beide broers lid van de Rederijkerskamer. In 1680 betrokken zij een huis naast de Grote of Sint-Bavokerk. Gerrit verdronk in 1698 in de Haarlemse Brouwersvaart, nadat hij een herberg had verlaten en een omweg wilde vermijden.",male,1638,1698,Haarlem,Haarlem
Job Adriaenszoon Berckheyde,Q576120,"Job Adriaensz. Berckheyde (Haarlem, ged. 27 januari 1630 - begr. 23 november 1693) was een Nederlands kunstschilder. Hij was de zoon van een slager, afkomstig uit Katwijk. Hij was de oudere broer van Gerrit Berckheyde en ook degene die hem het vak leerde. Beide broers waren zeer bedreven in het weergeven van stadsgezichten en (kerk)interieurs met genre-elementen. Zij beperkten zich hierbij niet tot Haarlem, maar bezochten ook andere steden, zoals Utrecht, Leiden en Amsterdam. Job vervaardigde ook landschappen en enkele stillevens en portretten.  Berckheyde zou aanvankelijk boekbinder worden, zoals schilder en schrijver Arnold Houbraken vermeldt in zijn boek De groote schouburgh der Neder­lantsche konstschilders en schilderessen. Hij voelde zich echter allengs meer aangetrokken tot de schilderkunst en ging daartoe in de leer bij de Haarlemse schilder Jacob de Wet. Zijn eerste gedateerde werk toonde diens invloed, een religieuze afbeelding van Christus die tot de kinderen spreekt.  In 1654 werd hij lid van het Haarlemse Sint-Lucasgilde. In 1656 overviel hem de reislust en samen met zijn broer trok hij naar Duitsland, waar zij werkten in onder meer Keulen, Mannheim, Bonn en Heidelberg. In deze laatste plaats maakte Job onder andere portretten en jachtscènes, die werden opgemerkt door Karel I Lodewijk van de Palts, die hem daarvoor beloonde met een gouden ketting en de broers uitnodigde aan het hof. Het hofleven beviel hun uiteindelijk niet en zij keerden terug naar hun geboorteplaats, waar zij samenwoonden en een atelier deelden. Van 1666 tot 1682 waren zij beiden lid van de Haarlemse rederijkerskamer 'De Wijngaardranken'.  Van 1682 tot zeker 1688 was Berckheyde actief in Amsterdam, waar hij ook lid was van het plaatselijke Sint-Lucasgilde. Hij overleed in Amsterdam of Haarlem en werd begraven in zijn geboorteplaats.",male,1630,1693,Haarlem,Haarlem
Hendrick Berckman,Q5713675,"Hendrick Berckman, Hendrick ook gespeld als Hendrik, Berckman als Berckmans (Klundert, 1629 - Middelburg, begraven 27 maart 1679) was een Noord-Nederlands schilder en tekenaar uit de Gouden Eeuw.  Berckman was een leerling van Thomas Willeboirts Bosschaert en Jacob Jordaens in Antwerpen en verbleef enige tijd in Haarlem als leerling van Philip Wouwerman. Ook was hij actief in Leiden van 1652 tot 1654. In 1655 vestigde hij zich in het Zeeuwse Middelburg, waar hij op 27 maart 1679 begraven werd. Hoewel hij opgeleid als landschapsschilder, is hij vooral bekend om zijn portretten van hoogaanstaande personen, zo heeft hij in 1668 de portretten geschilderd van Michiel de Ruyter en zijn vrouw Anna van Gelder.",male,1629,1679,Klundert,Middelburg
Pieter van Berendrecht,Q7192852,"Pieter van Berendrecht of Pieter Jansz. van Beerendrecht (Haarlem, 1616 - Weesp, 1672) was een Nederlands kunstschilder uit de Nederlandse Gouden Eeuw.  Van Berendrecht werd geboren op 5 mei 1616 in Haarlem als zoon van Johannes Pietersz. Berendrecht. In deze stad werd hij op 1632 lid van de plaatselijke Sint-Lucasgilde. In 1642 wordt hij geregistreerd als meesterschilder. Pieter trouwt in 1644 Haarlem, om later in 1653 te hertrouwen in Amsterdam. In 1662 was hij getuige bij het huwelijk van zijn zoon Pieter in Weesp. Deze zoon volgt hem op als kunstschilder.  Na 1662 zijn geen feiten meer bekend van hem. Wel wordt hij vermeld door tijdgenoot en kunstschilder Vincent van der Vinne. Op basis hiervan zijn de werken van Pieter toegewezen aan het monogram PVB. Zijn werk kent een monochrome stijl met invloeden van de Haarlemse schilders Willem Claeszoon Heda en Pieter Claesz.. Pieter schilderde (vruchten)stillevens.",male,1616,1662,Haarlem,Weesp
Claes van Beresteyn,Q12053133,"Claes van Beresteyn of Nicolaes van Beresteijn (Haarlem, 1617/1627/1637 - aldaar, 1684) was een Nederlands kunstschilder uit de Nederlandse Gouden Eeuw, bekend om zijn landschappen. In Haarlem is het Hofje Codde en Van Beresteijn naar hem vernoemd.  Van Beresteyn werd als jongste kind geboren in een gezin met zes kinderen. Zijn vader was de Haarlemse pensionaris Paulus van Beresteyn. Zijn moeder Catharina van der Eem, de derde vrouw van Paulus. Aan een familieportret uit 1630, toegekend aan Pieter Soutman is later (ca. 1635) aan de rechterzijde een deel toegevoegd met het kinderportret van Claes. Op 5 januari 1644 werd hij lid van het Haarlemse Sint-Lucasgilde. Hij was een leerling van Salomon de Bray en legde zich toe op etsen en schilderen. Zijn zuster Elisabeth trouwde met de kunstschilder Pieter Cornelisz. Verbeeck. Ook hij maakte een portret van Claes. Zijn broer Arnold was als kunstschilder leerling van Willem Claeszoon Heda. Arnold sterft echter jong. Er zijn geen werken van hem bekend.  Van Beresteyn is nooit getrouwd en woonde tijdens zijn leven in het ouderlijk huis aan de Zijlstraat in Haarlem. Op 18 juni 1677 maakte hij zijn testament op bij notaris Gellinckhuizen. In het testament werd opgenomen dat een hofje voor 12 katholieke oudere vrouwen gebouwd moest worden. In 1684 werd dit uitgevoerd.  Claes van Beresteyn stierf op 5 maart 1684. Ondanks zijn katholieke geloof werd hij op 10 maart 1684 begraven in de Sint-Bavokerk van Haarlem.  Claes van Beresteyn schilderde landschappen in de stijl van Cornelis Vroom en Adriaen Hendriksz Verboom. Daarnaast schilderde hij ruiters. Volgens het Nederlands Instituut voor Kunstgeschiedenis werd hij beïnvloed door Jacob van Ruisdael.",male,1627,1684,Haarlem,Haarlem
Dirck van der Bergen,Q5280193,"Dirck van Bergen, Dirck ook gespeld als Dirk, Van Bergen als Van den Bergen of Van (den) Berghen (Haarlem, ca. 1645 – Haarlem (?), na 1690) was een Noord-Nederlands schilder en tekenaar uit de Nederlandse Gouden Eeuw.  Er is weinig bekend over het leven van Van Bergen. Volgens Arnold Houbraken was hij een leerling van de Amsterdamse schilder Adriaen van de Velde, wiens stijl hij overnam. Een groot deel van zijn leven heeft hij gewerkt als kunstschilder in Haarlem. Van Bergen zou in de periode 1672/1673 hebben gewerkt in Engeland in dienst van de Graaf van Lauderdale. Door een gebrek aan succes keerde hij terug naar zijn geboortestad. Hier was hij lid van het plaatselijke Sint-Lucasgilde.   Van Bergen werd goed betaald voor zijn werk. Maar door zijn levensstijl gaf hij dit geld snel weer uit. Na zijn dood moesten zijn vrienden een geldinzamelingsactie organiseren om zijn begrafenis te kunnen bekostigen. Hij stierf tussen 1690 en 1703.   Van Bergen schilderde voornamelijk landschappen, vaak met herders en vee. Hij werd nagevolgd door de Duitse schilder Wilhelm von Kobell.",male,1645,1700,Haarlem,Haarlem
Gillis Gillisz. de Bergh,Q4504272,"Gillis Gillisz. de Bergh (ca. 1600 - 1669) was een Delfts kunstschilder van portretten en stillevens.    Zijn vader was een zeilmaker uit Gent die circa 1590 naar Delft vertrok. Gillis de jonge was de broer van de historieschilder Mattheus de Bergh, en zijn oom Daniel de Bergh was zilversmid in Delft. Hij werd op 15 november 1624 lid van het Sint-Lucasgilde te Delft. 17 april 1638, hij woonde toen op het Zuideinde, trouwde hij met Maria Moreu van het Oude Delft.  In het stadhuis van Maassluis hangen drie groepsportretten van het schippersgilde en van het stadsbestuur van hem, maar hij schilderde toch voornamelijk bloem-, jacht-, vanitas- en vruchtenstillevens. Zijn vroege werk toont een relatie met dat van Cornelis Jacobsz. Delff, en hij is mogelijk een leerling van Delff geweest. In de dertiger jaren werd zijn werk beïnvloed door Balthasar van der Ast en Jan Davidsz. de Heem. Tussen 1650 en zijn dood werden zijn schilderijen regelmatig in Delftse inventarissen vermeld.",male,1600,1669,Delft,Delft
Jan van den Bergh,Q6150400,"Jan van den Bergh (Alkmaar, 1587 - aldaar, na 1650) was een kunstenaar uit de Nederlandse gouden eeuw.  Van den Berg werd geboren rond 1587, waarschijnlijk in Alkmaar. Zijn vader was een schoolmeester. Rond 1602 werd hij in Haarlem leerling van Hendrick Goltzius. Toen het gezin naar Brabant verhuisde maakte Van den Berg in Antwerpen kennis met Peter Paul Rubens. Er zou tussen hen een vriendschap ontstaan. Rubens nam Van den Bergh aan als leerling en stimuleerde hem zijn artistieke talenten verder te ontwikkelen. Later stelde Rubens hem aan als rentmeester van zijn landgoed in Ieper. Daar werd zijn zoon Mathys van den Bergh geboren, die hem later zou opvolgen als kunstschilder. Over zijn andere zoon Johannes Baptist van den Bergh is niets bekend. In 1622 keerde Van den Bergh terug naar Antwerpen, waar hij leermeester werd van Jan Fijt. Een paar jaar later (1625) krijgt hij van het schepencollege de opdracht voor een altaarstuk voor de schepenkapel. Later verhuist hij terug naar zijn geboortestad Alkmaar, waar hij lid wordt van het Sint-Lucasgilde (1649, 1650). In deze periode wordt hij vermeld als leermeester van Adriaen Jansz Decker. Ook Symon Jansz. Rijp wordt genoemd als een van zijn leerlingen.  Van den Berg werd bekend als schilder van genrestukken, portretten en christelijke voorstellingen.",male,1587,1660,Alkmaar,Alkmaar
Matthias Jansz van den Bergh,Q6791561,"Matthijs van den Bergh (Ieper, 1618 – Alkmaar, 1687), ook Matthias Jansz. van den Bergh, of  Mathys vanden Berg genoemd, was een Vlaamse kunstschilder uit de Nederlandse Gouden Eeuw.  Volgens de De groote schouburgh der Nederlantsche konstschilders en schilderessen (1718, Arnold Houbraken) was zijn vader Jan van den Bergh een schilder uit Alkmaar afkomstig, die in Ieper voor Peter Paul Rubens werkte waar Matthijs werd geboren. Houbraken beweerde dat Jan een leerling was van Hendrick Goltzius vooraleer hij verhuisde en voor Rubens ging werken. Matthijs leerde het schilderen van zijn vader en ging later in het Rubenshuis in het atelier van Rubens werken.  Volgens het RKD was hij bij Rubens van 1630 tot 1640, ofwel als leerling of werkzaam in het atelier. In 1646 werd hij lid van de Alkmaarse Sint-Lucasgilde. Hij woonde van 1648 tot 1651 in Leiden en later terug in Alkmaar waar hij genoteerd staat als wonende in de Lombardsteeg.  Van den Bergh stierf in 1687 en werd op 17 november van dat jaar begraven in de Grote kerk van Alkmaar.  Van den Bergh schilderde portretten, landschappen, genrestukken, soldaten en historische allegorieën. Hij mag niet worden verward met zijn tijdgenoot en schilder Mattheus Gillisz van den Berch uit Delft.  Het schilderij Jongetje op zijn doodsbed, olieverf op paneel, is door Van den Bergh gemaakt rond 1658. Getoond wordt een overleden jongetje in zijn doodsbedje. De gebroken bloem in de linkerhand symboliseert de dood op jeugdige leeftijd. De lauriertak in de rechterhand staat symbool voor de bescherming tegen kwade geesten. Welgestelde ouders lieten vaak hun gezin portretteren. Als kinderen niet oud genoeg werden liet men alsnog van hen een portret maken op hun doodsbed. Het schilderij hangt in het Rubenshuis in Antwerpen.",male,1618,1687,Ypres,Alkmaar
Christoffel van den Berghe,Q2287607,"Christoffel van den Berghe (Antwerpen, ca. 1590 - Middelburg, 1642 of later) was een Nederlands kunstschilder. Over zijn leven is weinig met zekerheid bekend. Zijn identiteit is pas in de jaren 1950 vastgesteld, waarna zijn werk wat meer in de belangstelling kwam.  Van den Berghe was actief in Middelburg vanaf 1617 en heeft er vermoedelijk zijn hele resterende leven vrij teruggetrokken gewoond. In 1619 was of werd hij lid van het plaatselijke Sint-Lucasgilde. Drie jaar later zou hij er deken van worden. Verder is van hem bekend dat hij in 1621 in Middelburg een huis kocht. Zeven jaar later woonde hij daar nog steeds.  Hij vervaardigde voornamelijk winter- en zomerlandschappen en stillevens, vooral bloemstukken. Voor het vervaardigen van een schilderij van de brand en de herbouw van de Koorkerk in Middelburg ontving hij de som van tien Vlaamse pond. Er zijn van hem ongeveer tien werken bekend. Gezien zijn stijl was hij mogelijk een leerling van Ambrosius Bosschaert de Oude. Zelf was hij misschien leermeester van Johannes Goedaert. Van hem zijn vijf bloemstillevens bekend. Hij is de enige Nederlandse schilder die in de eerste vijfentwintig jaar van de zeventiende eeuw een kleine Oost-Indische kers schilderde.  Werk van Christoffel van den Berghe is o.a. in het bezit van het Mauritshuis in Den Haag, het Rijksmuseum in Amsterdam, het Philadelphia Museum of Art in Philadelphia, het J. Paul Getty Museum  in Los Angeles en het Zeeuws Museum in Middelburg.",male,1590,1645,Antwerp,Middelburg
Wilhelmus Beurs,Q8002390,"Wilhelmus (Willem) Beurs (Dordrecht, 1656 – Zwolle, na 1692) was een Nederlandse schilder.  Beurs volgde in zijn geboorteplaats in 1671-1672, samen met Arnold Houbraken, schilderlessen bij Willem van Drielenburg. Hij verhuisde vervolgens naar Amsterdam.  In 1681, hij woonde toen in de Kalverstraat, trouwde hij met Margarethe Rijlofs. Rond 1687 verhuisde het paar naar Zwolle. Beurs gaf hier les aan Aleida Greve, Anna Cornelia Holt, Sophia Holt en Cornelia van Marle. Hij publiceerde in 1692 De groote waereld in 't kleen geschildert, een studieboek over schilderkunst, dat hij opdroeg aan zijn leerlingen. Beurs stierf waarschijnlijk in Zwolle.  Beurs schilderde met name landschappen en portretten. In Zwolle schilderde hij bloem- en vruchtenstillevens. Hij had een italianiserende stijl. Zijn werken zijn gedocumenteerd in archieven. Echter slechts één werk (parklandschap, gedateerd 1692) is momenteel bekend van hem.",male,1656,1700,Dordrecht,Zwolle
Cornelis de Bie,Q12053152,"Cornelis de Bie (Amsterdam, gedoopt op 30 juni 1622 - aldaar, 11 augustus 1664) was een kunstschilder uit de Nederlandse Gouden Eeuw.  De Bie was een zoon van zilversmid Cornelis Alexandersz. de Bie en Catharina Hendricksdr. ten Oever.  Het is niet duidelijk wie zijn leermeester was. Frans Hals wordt genoemd, maar dit wordt niet algemeen geaccepteerd. Het is waarschijnlijk dat hij zijn tijd als leerling heeft doorgebracht in Amsterdam. Hij trouwde in 1649. Op 22 april 1650 werd De Bie geregistreerd als poorter van Amsterdam.  De inventaris van De Bie toont kopieën van eigen werken en van collega’s, wat duidt op een atelierpraktijk gericht op het maken van kopieën.  De Bie was een volgeling van Jan van Goyen. Hij was leermeester van zijn neef Hendrick ten Oever, en de Duitse broers Johann Heinrich en Theodor Roos.  De Bie werd bekend als kunstschilder van genrestukken, landschappen, historische en Bijbelse voorstellingen. Zijn stijl was italianiserend",male,1621,1664,Amsterdam,Amsterdam
Jan van Bijlert,Q758925,"Jan Hermansz. van Bijlert (1597 of 1598 - (begraven) Utrecht, 13 november 1671) was een Nederlands kunstschilder die tot de Utrechtse caravaggisten wordt gerekend. In zijn latere leven schilderde hij classicistisch. Hij schilderde vooral genrestukken en portretten. Andere namen voor hem zijn Jan Harmensz. van Bijlert, Jan van Biler, Jan van Bylaert en Jan van Bylert. Tijdens zijn verblijf in Italië werd hij Giovanni Bilardo genoemd.  Jan van Bijlert was de zoon van de glasschilder Herman Beernts van Bijlert en Elisabeth Willemsdr. van Laeckervelt. Mogelijk kreeg hij als eerste les van hem. De kunstschilder en schildersbiograaf Joachim von Sandrart, die Van Bijlert persoonlijk heeft gekend, schreef dat Van Bijlert leerling is geweest van de Utrechtse kunstschilder Abraham Bloemaert. Kunsthistoricus Jo de Meyere meent dat hij wellicht pas les kreeg van Bloemaert nadat Van Bijlerts vader in 1616 stierf. Kunsthistoricus P. Huys Janssen daarentegen is van mening dat hij vermoedelijk al omstreeks 1612/1613 les van Bloemaert kreeg.  Van Bijlert verbleef en werkte twee jaar in Parijs en een half jaar in Aix-en-Provence. In 1621 woonde hij aan de Via Margutta in Rome, waar hij volgens Hoogewerff in het voorjaar van 1623 tot de oprichters van de Bentvueghels behoorde en waar hij de bijnaam Aeneas droeg. In Rome stond hij ook bekend als Giovanni Bilardo.  Het is niet met zekerheid te zeggen wanneer hij weer terug was in de Republiek der Zeven Verenigde Nederlanden. In elk geval ging hij op 30 mei 1625 in Amsterdam in ondertrouw met Margrita Kemings, die uit Nijmegen kwam. Hij gaf toen op 27 jaar oud te zijn, waardoor aangenomen wordt dat Van Bijlert geboren is in 1597 of 1598. Hij trouwde op 15 juni 1625. De kerkelijke inzegening vond plaats in de Amsterdamse Nieuwe Kerk. Het echtpaar ging wonen in Utrecht. In die stad verbleef hij eerst op de Trans, daarna op het Janskerkhof en vervolgens in de Herenstraat, waar hij in 1633 een huis kocht dat hij acht jaar later weer verkocht.  In 1630 werd hij lid van het Utrechtse Sint-Lucasgilde. Hiervan was hij deken van 1632 tot 1634. Abraham Willaerts, Ludolf de Jongh en Bertram de Fouchier behoorden tot zijn leerlingen. Op 24 november 1634 werd hij regent van het Sint-Jobsgasthuis en in 1642-1643 was hij er huismeester. In 1644 huurde hij een pand van de kunstschilder Jan de Bont in wat later 't Hoogt werd. In 1657 schafte hij een woning aan in de Loeff Berchmakerstraat. Het jaar erop verkocht hij het weer. Zijn laatste huisadres was aan de Oudegracht.  Volgens Van Sandrart leefde Van Bijlert ""erg gelukkig in rijkdom en vrolijkheid"". Van het Utrechtse stadsbestuur kreeg hij op 12 februari 1669 toestemming om te handelen in ""rosch Arsenicum ofte Rottecruyt"". Hij overleefde zijn eerste echtgenote en trouwde nog enkele keren. Zijn laatste huwelijk was met Cecilia van Gelove. Van Bijlert dateerde zelden zijn werk. Kunstkenner Bob Haak noemde hem ""een goed vakman"", die echter geen blijk gaf van veel nieuwe inzichten. Hij werd op 13 november 1671 in de Nicolaïkerk te Utrecht begraven.",male,1597,1671,Utrecht,Utrecht
Barend Bispinck,Q4860437,"Barend Bispinck of Barent Bisbing (1622, Dordrecht - na 1658) was een landschapsschilder uit de Nederlandse Gouden Eeuw.  Bispinck werd geboren na 1622 (het jaar dat zijn ouders trouwden) in Dordrecht. Na 1646 vertrok hij naar Utrecht om leerling te worden van Jan Both. Na zijn terugkeer in Dordrecht trouwde hij in december 1654. Zijn vrouw sterft echter bijna een jaar later (november 1655). Bispinck verhuisde hierna naar Den Haag en Hulst (1657). Na dit jaar zijn geen gegevens meer bekend van hem.  In het Dordtse archief staat Bispinck geregistreerd als landschapsschilder. Zijn actieve jaren waren in Dordrecht en Utrecht.",male,1622,,Dordrecht,
Cornelis Bisschop,Q2520084,"Cornelis Bisschop (Dordrecht, 12 februari 1630 - aldaar, begr. 21 januari 1674) was een Nederlands kunstschilder en tekenaar. Hij vervaardigde portretten, stillevens en genrestukken.  Bisschop, die ook wel signeerde als 'Busschop', was rond 1650 in Amsterdam in de leer bij de eveneens uit Dordrecht afkomstige Ferdinand Bol. Diens invloed is merkbaar in het ook door hem toegepaste clair-obscur. In de genrestukken is ook invloed merkbaar van Nicolaes Maes en Samuel van Hoogstraten, meesters van het perspectief.  In 1653 keerde Bisschop terug naar Dordrecht, waar hij praktisch zijn hele verdere leven zou blijven wonen. Hij trouwde er in datzelfde jaar en kreeg twaalf kinderen, onder wie de latere kunstschilders Jacobus Bisschop en Abraham Bisschop. Ook drie van zijn dochters traden in zijn voetsporen.  Een opmerkelijk feit in zijn oeuvre is dat hij een van de eersten, zo niet de eerste, was die uitgezaagde figuren zodanig wist te beschilderen met een trompe-l'oeil-effect dat menigeen erdoor verrast werd, wat soms komische gevolgen had, zoals Arnold Houbraken levendig beschrijft in zijn werk De groote schouburgh der Nederlantsche konstschilders en schilderessen. Deze werken vonden veel aftrek en ook zijn kinderen werkten eraan mee.  De kunstenaar verwierf nationale en internationale faam. De brede bekendheid van het werk van Bisschop blijkt mede uit het feit dat de Franse koning werken van hem aankocht en dat de koning van Denemarken hem vroeg zijn hofschilder te worden. Dit laatste werd echter verhinderd door zijn overlijden op vrij jonge leeftijd.",male,1630,1674,Dordrecht,Dordrecht
Jan de Bisschop,Q12053160,"Jan de Bisschop of Johannes Episcopius (Amsterdam, 1628 - Den Haag, 1671) was een advocaat en kunstenaar uit de Nederlandse Gouden Eeuw.  De Bisschop werd geboren in Amsterdam en afkomstig van een welgestelde familie. Hij was oorspronkelijk een advocaat aan het hof van Holland. Op 12 maart 1648 werd hij in Leiden als jurist ingeschreven. In 1652 startte hij een praktijk in Den Haag. In 1653 trouwde hij met Anna van Baerle, een dochter van de Amsterdamse hoogleraar Caspar Barlaeus.  Kunst was voor De Bisschop voornamelijk ter vermaak en geen vorm van levensonderhoud. De tekenkunst leerde hij in Amsterdam van Bartholomeus Breenbergh in de periode 1644 tot 1648. Ondanks zijn amateurstatus had Jan de Bisschop een grote invloed op de schilderkunst. Zo was hij een van de oprichters van het kunstenaarsgenootschap Confrerie Pictura in Den Haag.  De Bisschop bevond zich in kringen met intellectuele vrienden, zoals Constantijn Huygens jr. Naar aanleiding van de dood van Jan de Bisschop op 6 november 1671 schreef Huygens het onderstaande grafschrift:  HIER LIGHT DE TEECKENAER, DAER S' ALLE NEVENS SATENDIE 'T NA HEM DORSTEN DOEN, ALS MINDERE PRELATEN.ZO SEGGEN WIJ MET RECHT EN SONDER OVER-GUNST,DE KUNST VAN BISCHOP MAECKT' HEM BISCHOP VANDE KUNST  De Bisschop is waarschijnlijk nooit naar Italië geweest. Hij liet zich vooral inspireren door andere kunstenaars. De Bisschop imiteerde de italianiserende stijl van Breenbergh door gebruik te maken van een goud-bruine kleur inkt. De inktkleur bisschop is naar hem genoemd.   Hij schreef twee werken met instructies voor jonge kunstschilders, met kopieën van klassieke kunstenaars die hij zelf en Pieter Donker hadden gemaakt:  Als kunstenaar heeft hij invloed gehad op Jacob van der Ulft.",male,1628,1671,Amsterdam,The Hague
Jan Theunisz Blanckerhoff,Q1892381,"Jan Theunisz. Blanckerhoff (Alkmaar, 10 januari 1628 - Amsterdam, 2 oktober 1669) was een 17e-eeuwse  kunstschilder die voornamelijk bekend werd door het uitbeelden van marines.  Jan Theunisz. Blanckerhoff werd geboren in Alkmaar. In 1640 werd hij als leerling lid van het Sint-Lucasgilde in Alkmaar. Hij was leerling van de Alkmaarse schilders Arent Teerling, Pieter Scheyenburg en Cesar van Everdingen. De laatste stimuleerde hem tot het maken van een Grand tour. Hij werd in Rome lid van de Bentvueghels waar hij de bijnaam 'Jan Maat' (of 'Jan Maet') kreeg.  In 1649 werd hij meesterschilder in het Alkmaarse Sint-Lucasgilde. Hij was getrouwd met Catherine van Wyck en het echtpaar had twee kinderen.  Aanvankelijk schilderde Blanckerhoff landschappen, later voornamelijk marines. In opdracht van de Admiraliteit heeft hij tijdens de oorlog met Engeland verschillende zeeslagen op het linnen vastgelegd. Een schilderij voorstellende de slag op de Zuiderzee is nog te bewonderen in de Ceciliakapel van het Statenlogement te Hoorn. De opdracht werd in 1663 verleend, het werk was na 5 jaar voltooid, en door Johannes Kinnema van een indrukwekkende houtgestoken schilderijlijst voorzien. Sommige van zijn werken zijn wel ten onrechte toegeschreven aan Jacob van Ruisdael.[bron?]  Aernout Smit was een leerling van Blanckerhoff.",male,1628,1669,Alkmaar,Amsterdam
Richard van Bleeck,Q7330254,"Richard van Bleeck (Den Haag, 1670 - Londen, na 1748) was een kunstenaar uit de Nederlandse Gouden Eeuw, bekend als kunstschilder.  Van Bleeck werd geboren in 1670 in Den Haag. Hij was een leerling van Theodoor van der Schuer en Daniël Haringh. Hij werd een portretschilder en schilderde onder meer een portret van Coenraet Roepel. Vanaf 1695 was hij lid van het genootschap Confrerie Pictura. In Den Haag werd hij vader van Peter van Bleeck. Deze zoon zou later zijn leerling worden en hem opvolgen als portretschilder. In 1733 verhuisde hij naar Londen.  Behalve portretten werd Van Bleeck bekend om zijn genrestukken, landschappen en historische stukken.",male,1670,1733,The Hague,London
Peter van Bleeck,Q2079286,"Peter van Bleeck of Petrus Johannes van Bleeck was een Nederlandse kunstenaar bekend van zijn portretten en mezzotint werken.  Van Bleeck werd geboren in Den Haag. Zijn vader Richard van Bleeck werd zijn leermeester. Waarschijnlijk vertrok hij samen met hem in 1723 naar Londen. Op 10 oktober 1745 trouwde hij met Alice Cony in de St Paul's Cathedral. Uit het huwelijk zijn geen kinderen bekend.  Van Bleeck overlijdt in juli 1764 en wordt begraven op het kerkhof van de middeleeuwse Sint Pancratiuskerk in Londen. Uit een onderzoek uit 1795 kwam naar voren dat zijn graf lag aan de noordzijde van de oorspronkelijke kerk.  Van Bleeck werd voornamelijk bekend van portretten van personen uit de Londense theaterwereld, zoals Owen Swiny, Kitty Clive en Margaret Woffington. Zijn werken werden onder meer door de Nederlandse graveur John Faber Jr.. verwerkt in gravures.",male,1697,1764,The Hague,London
Dirck Bleker,Q5280180,"Dirck Bleker (ca. 1621 - voor 1702) was een kunstschilder uit de Nederlandse Gouden Eeuw.  Dirck werd geboren in Haarlem, waarschijnlijk als zoon van Gerrit Bleker. Hij had drie zusters. Zijn zus Maria trouwde met de schilder Jacob Willemsz Kool. Dirck was lid van het Haarlemse Sint-Lucasgilde. Behalve van zijn vader heeft Dirck waarschijnlijk ook les gekregen van de Haarlemse schilder Pieter de Grebber. Van 1639 tot 1645 diende hij als musketier in het vierde korporaalschap van de schutterij. Vanaf 1649 woont hij in Amsterdam aan de Brouwersgracht en Keizersgracht, waar hij zich in 1652 laat inschrijven als poorter. In 1650 werkt hij aan het hof van Prins Willem II. Deze betaalde hem op 6 oktober 1650 1700 guldens voor een schilderij ""De triomferende Venus"". Het schilderij inspireerde Joost van den Vondel tot een 6-regelig gedicht. De verkoop aan Prins Willem II leverde Dirck bekendheid op binnen Amsterdam. Hij werd hierdoor regelmatig geraadpleegd bij de koop en verkoop van schilderijen. Ook een schilderij met Danaë was voor Vondel aanleiding tot een gedicht, opgedragen aan Lodewijk van Halteren van Jaersveld, Baljuw van Kennemerland. In 1652 staat Marie de la Motte model voor zijn schilderij ""De Boetvaardige Maria Magdalena"".  In 1658 erft hij samen met zijn zusters hofstede 'De Driesprongh' in Heemstede. Nadat hij deze in 1666 door financiële problemen gedwongen moet verkopen vertrekt hij naar Haarlem en (vanaf 1668) Amsterdam. Zijn laatste bekende verblijfplaats is Den Haag. Datum en plaats van overlijden zijn onbekend.  Dirck werd bekend als figuratief schilder van genrestukken, portretten, landschappen en ruiterstukken. Belangrijke werken:",male,1621,1702,Haarlem,Haarlem
Gerrit Claesz Bleker,Q1880444,"Gerrit Claesz. Bleker (Haarlem, ca. 1600 – aldaar, begraven 8 februari 1656) was een Nederlands kunstschilder en etser.   Hij woonde en werkte in Haarlem en was actief vanaf omstreeks 1625. Hij schilderde vooral landschappen, maar heeft ook portretten gemaakt. Hij is beïnvloed door Pieter Lastman, Claes Cornelisz. Moeyaert en Rembrandt van Rijn. Hij is vooral bekend om zijn etsen. Werk van Bleker bevindt zich onder andere in het Frans Hals Museum en het Szépművészeti Múzeum in Boedapest. Hij was mogelijk de vader van Dirck Gerritsz. Bleker. Hij was leerling van Pieter Adelaer, David Decker, Paulus van der Goes en zijn zoon Dirck Gerritsz. Bleker.",male,1592,1656,Haarlem,Haarlem
Daniël de Blieck,Q15702751,"Daniël de Blieck (Middelburg, ca. 1610 - aldaar, 1673) was een Nederlandse kunstschilder, technisch tekenaar en architect uit de Gouden Eeuw, die gespecialiseerd was in architectonische schilderijen.  Er is weinig bekend over zijn leven. Vermoed wordt dat hij een leerling was van de architectonische schilder Dirck van Delen. Hij werd lid van het Middelburgse Sint-Lucasgilde in ca. 1648 en was deken van dezelfde gilde in 1664, 1665 en 1668. De Blieck woonde ook in Engeland, van 1658 tot 1661.  Toen de Staten van Zeeland in 1670 besloten om munten mechanisch te slaan, werd De Blieck gevraagd om tekeningen te maken van de benodigde apparatuur voor de productie. Hij was goed op de hoogte van de laatste technische ontwikkelingen, zoals die in Parijs, en had ook tekeningen gemaakt voor muntapparatuur voor Dordrecht. De Blieck maakte ook een aantal reizen naar Antwerpen, Rotterdam en Den Haag, waar hij werkte als toezichthouder voor reparaties en onderdelen.  In 1665 had hij Adriaen van de Graeff als leerling.  Naast bouwkundige studies schilderde De Blieck ook enkele portretten. Zijn architectonische schilderijen van denkbeeldige kerkinterieurs waren in de stijl van de Vlaamse schilder Hendrick Aerts, maar rond ca. 1650 ontwikkelde hij, onder invloed van de architectonische schilders van de Delftse School (zoals Hendrick Cornelisz. van Vliet), een meer realistische stijl.  Tussen 1655 en 1657 tekende hij in een schetsboek waarin 82 bouwkundige tekeningen zijn bewaard. De Blieck was ook architect, maar er is weinig bekend over zijn werk op dit gebied. Hij ontwierp een nieuw magazijn voor de Vereenigde Oostindische Compagnie.  De Blieck is begraven op 3 maart 1673 op het Oude Kerkhof te Middelburg.",male,1610,1673,Middelburg,Middelburg
Jacob Block,Q4768818,"Jacob Reyersz. Block (Gouda, 1598/1599 - Sint-Winoksbergen, in of na 1646) was een Nederlands schilder, wiskundige en landmeter.  Block, zoon van Reynier Bouwensz. en Grietje Jacobsdr, werd volgens de Goudse geschiedschrijver Ignatius Walvis geboren in het huis met ‘de hellebaarden’ in de Groenendaal te Gouda. Al op jonge leeftijd vertrok hij, volgens Walvis, naar Italië, waar hij in Rome verbleef. Hij trad in dienst bij de koning van Polen als wiskundige en vestingbouwer. Jaloerse Poolse edelen veroorzaakten zijn vertrek uit Polen.  Volgens Walvis zou de schilder Peter Paul Rubens bij zijn bezoek aan Gouda Jacob Block de ’alleruitstekendste’ schilder van het land genoemd hebben. Arnold Houbraken nuanceerde dit oordeel, volgens hem zou Rubens vooral de kunde van Jacob Block betreffende perspectief en architectuur geroemd hebben.  In Gouda maakte hij zich ook verdienstelijk als landmeter en tekende er diverse landkaarten. Van zijn schilderijen is waarschijnlijk niets bewaard gebleven. Twee van zijn schilderijen zijn beschreven in de collectie Brabeck te Hildesheim.  In 1643 trad hij in dienst bij Leopold Willem van Oostenrijk, de latere stadhouder van de Zuidelijke Nederlanden. Jacob Block raakte gewond in de omgeving van Sint-Winoksbergen, nabij Duinkerken in Noord-Frankrijk, doordat zijn paard bij het rijden over een plank gestruikeld was. Hij overleed aan deze verwondingen. Andere bronnen (Johann Heinrich Füssli) vermelden dat hij met paard en al in het water was gevallen en verdronken. Block werd in de kerk van de Predikheren te Sint-Winoksbergen begraven.  In 1626 was Jacob Block kennelijk in financiële problemen geraakt. Hij kon de plaatselijke belasting in Gouda niet betalen en als straf werden de deuren uit zijn huis gehaald en naar het stadhuis gebracht. Block pikte dat niet en haalde met geweld zijn eigendommen weer terug.  Voetnoten  Literatuur",male,1580,1646,Gouda,
Abraham Bloemaert,Q329811,"Abraham Cornelisz. Bloemaert (Gorinchem, 25 december 1564 of 1566 – Utrecht, 27 januari 1651) was een Nederlands kunstschilder te Utrecht. Hij geldt als een belangrijke exponent van het Noord-Nederlandse maniërisme.  Hij dient niet te worden verward met de Middelburgse schilder Abraham Blommaert (ca. 1626-voor 1679).  Abraham Bloemaert werd in eerste instantie opgeleid door zijn vader Cornelis Bloemaert, die beeldhouwer en architect was. Rond 1575 trok het gezin naar Utrecht, waar Abraham leerling werd van de decoratieschilder Gerrit Splinter en van Joos de Beer. Als we Carel van Mander mogen geloven, heeft hij van hen niet al te veel opgestoken.  Van 1581 tot ongeveer 1585 verbleef hij in Parijs als leerling van ene Jean Bassot en van Hiëronymus Francken. Na een korte periode in Fontainebleau keerde hij naar Utrecht terug. Hier verbleef hij tot zijn dood, met uitzondering van de jaren 1591 tot en met 1593, die hij bij zijn vader Cornelis doorbracht. Daar trouwde hij op in 1592 met de Utrechtse Judith van Schonenburch, die in 1599 kinderloos stierf.  Hij hertrouwde in 1600 met Gerarda Hendrick, die hem minstens acht kinderen schonk. In 1611 was hij een van de oprichters van het Utrechtse schildersgilde Sint-Lucas, waarvoor hij in 1618 de functie van deken bekleedde. Samen met Paulus Moreelse begon hij in 1612 een tekenacademie.   Bloemaert deed goede zaken, want in 1617 kocht hij een groot huis aan het Mariakerkhof, het centrum van de katholieke gemeenschap in Utrecht. Ondanks zijn welstand zou hij, in tegenstelling tot de protestante Moreelse, nooit een rol spelen in de Utrechtse politiek. Wel leverde zijn katholieke geloofsovertuiging hem verschillende opdrachten op uit de zuidelijke Nederlanden.   Bloemaert had goede contacten in de intellectuele wereld. Tot zijn vriendenkring behoorde de Utrechtse oudheidkenner Aernout van Buchel. Bloemaerts studio werd in 1626 bezocht door Elizabeth Stuart, de vroegere koningin van Bohemen. Het volgende jaar werd hij bezocht door Rubens.  Bloemaert moet een begenadigd leraar zijn geweest, want hij leidde een groot aantal anderen op. Vanwege zijn vele bekend geworden leerlingen wordt hij wel de vader van de 17e-eeuwse Utrechtse schildersschool genoemd. Abraham Bloemaert overleed in Utrecht en werd begraven in de Catharijnekerk in Utrecht.  Van Bloemaert zijn niet alleen zo'n 200 schilderijen bekend, maar ook ongeveer 1000 tekeningen en 600 gravures. Hij schilderde vooral landschappen, mythologische en Bijbelse voorstellingen, maar daarnaast ook pastorale genrestukken. Hij gebruikte stralende kleuren, en zijn figuren zijn royaal en elegant.   Aanvankelijk schilderde Bloemaert zijn historiestukken in een uiterst maniëristische stijl, verwant aan die van Cornelis van Haarlem en Joachim Wtewael. Zijn landschappen waren echter meer op de Vlaamse traditie geënt. Vanaf ca. 1600 treedt een mild classicisme op in zijn werk, vergelijkbaar met dat van Hendrick Goltzius in Haarlem. Via zijn leerlingen die naar Italië hadden gereisd, maakte hij vervolgens kennis met het clair-obscur van Caravaggio. Na een korte caravaggistische periode in de vroege jaren 1620 (zoals De Emmaüsgangers uit 1622, dat zich bevindt in het Koninklijk Museum voor Schone Kunsten van België in Brussel) werd zijn schildersstijl ten slotte steeds gladder en gelijkmatiger, zodat zijn latere schilderijen gerekend kunnen worden tot het classicisme, al wist hij zijn zwierige penseel nooit helemaal in te binden.  Dankzij gravures van zijn zoons kende Bloemaerts werk een grote verspreiding, en zijn tekeningen dienden tot in de negentiende eeuw als studiemateriaal.  Werken van Abraham Bloemaert in openbare collecties zijn te bezichtigen in:",male,1564,1651,Gorinchem,Utrecht
Adriaan Bloemaert,Q2207316,"Adriaen Abrahamsz. Bloemaert (alternatieve naam: Adriaan Bloemaert) (Utrecht, ca. 1609 - aldaar, begraven 8 januari 1666) was een Nederlands schilder, tekenaar en mogelijk ook graveur. Hij schilderde met name geschiedkundige werken, landschappen (die doen denken aan Adam Elsheimer) en portretten (toegeschreven door Heineken, maar niet gesigneerd).  Adriaen was de derde zoon van Abraham Bloemaert uit zijn tweede huwelijk. Hij ging bij zijn vader in de leer en maakte vervolgens een reis naar Italië. Op de terugweg bezocht hij Wenen om uiteindelijk te gaan werken in Salzburg. Aldaar maakte hij gedurende 1637 en 1638 voor aartsbisschop Paris von Lodron en Albert III Keuslin, de abt van het benedictijnse Sticht Sint-Petrus en directeur van de Universiteit van Salzburg, verschillende werken, waarvan acht Mysteries van de rozenkrans en een altaarstuk tot op heden zijn bewaard gebleven (tentoongesteld in de Aula Academica van de universiteit). Vervolgens werkte hij van 1638 tot 1640 in Freistadt voor het stadsbestuur aan een groot altaarstuk van 4,5 bij 3,1 meter (over het martelaarschap van Catharina) voor de Stadtpfarrkirche en voor welgestelde burgers een kleiner en minder fraai altaarstuk voor de Liebfrauenkirche (over de Drie Koningen). Vanaf ongeveer 1651 tot aan zijn dood werkte hij vervolgens in Utrecht.  Enkele werken die gesigneerd zijn met 'A. Bloemaert' en vroeger aan hem werden toegeschreven, worden dit sinds 1996 aan de Middelburgse schilder Abraham Blommaert (actief tussen 1651 en 1671).  Tijdens het schilderen in Salzburg zou hij volgens sommige bronnen woorden met een andere student hebben gekregen waarbij hij vervolgens zou zijn gedood in een duel. Dit verhaal lijkt echter niet te passen binnen zijn levensgeschiedenis.",male,1609,1666,Utrecht,Utrecht
Cornelis Bloemaert,Q518767,"Cornelis Abrahamsz. Bloemaert II (Utrecht, ca. 1603 – Rome, 28 september 1692) was een Nederlands kunstschilder en graveur tijdens de Gouden Eeuw die met name bekendheid verwierf door zijn reproductieprenten. Hij is de kleinzoon van bouwmeester Cornelis Bloemaert I (ca. 1540-1593).  Hij werd geboren als tweede zoon van zijn vader Abraham Bloemaert en studeerde samen met zijn vader, zijn broers Hendrick en Adriaen en zijn vaders leerling, Gerard van Honthorst. Hoewel hij oorspronkelijk het schildersvak leerde, richtte hij zich voornamelijk op druktechniek, die hij leerde van Crispijn de Passe de Oude (I). In 1630 ging hij naar Parijs, alwaar hij onder andere gravures maakte voor Michel de Marolles' Temple des Muses. In 1633 vertrok hij naar Rome.  Zijn werk kan worden herkend aan de rijkheid van de kleuren en de zachtheud van de overgangen ertussen. Tot zijn leerlingen behoren Michel Natalis en Gilles Rousselet. Enkele van zijn beter bekende gravures zijn Annibale Carracci's De Heilige Familie, Pietro da Cortona's Aanbidding der Herders en Rubens' Meleager.  Volgens Houbraken reisde hij naar Rome om er afdrukken te maken van vele Italiaanse schilderijen. Hij was hierin zo succesvol dat hij er verbleef totdat hem het woord bereikte dat zijn vader hem nog eenmaal wilde zien alvorens hij zou sterven. Hij stelde zijn terugkeer echter zo lang uit dat zijn vader overleed waarop hij in Rome bleef totdat hij er zelf stierf. Hij was lid van de Bentvueghels met de bentnaam ""Winter"".",male,1603,1692,Utrecht,Rome
Hendrick Bloemaert,Q2641964,"Hendrick Abrahamsz. Bloemaert, (Utrecht, 1601 of 1602 - aldaar begraven, 30 december 1672), was een Nederlandse kunstschilder.  Hendrick Bloemaert was de oudste zoon van de bekende Utrechtse schilder Abraham Bloemaert. Hij werd door zijn vader opgeleid en maakte een studiereis naar Italië, waar hij in 1627 wordt vermeld. Zijn verdere leven bleef hij in Utrecht wonen en werken, waar hij lid werd van het Utrechtse Sint-Lucasgilde en in 1631 trouwde. Bij zijn dood liet hij schulden na. Hij werd begraven in de Jacobikerk.  Hendrick Bloemaert was een veelgevraagd schilder van historiestukken en portretten. Zijn stijl sluit aan bij die van de Utrechtse schilders uit zijn tijd: eerst toont zijn werk nog caravaggistische trekken, vervolgens verschuift het steeds meer in de richting van het classicisme. Hendrick Bloemaert was ook actief op literair gebied. Zo vervaardigde hij een berijmde vertaling van het toneelstuk Il pastor fido van Giovanni Battista Guarini, die in 1650 in druk verscheen. Joost van den Vondel droeg het gedicht Op den Getrouwen Herder van Hendrick Bloemaert, Doorluchtige Schilder en Poëet aan hem op.",male,1601,1672,Utrecht,Utrecht
Reyer van Blommendael,Q3428862,"Reyer Jacobsz. van Blommendael (ged. Amsterdam, 27 juni 1628 - begr. Haarlem, 23 november 1675) was een Nederlandse kunstschilder uit de Gouden Eeuw, die vooral mythologische en Bijbelse scènes schilderde. Er zijn weinig werken van hem bekend.   Van Blommendael is gedoopt in de Nieuwe Kerk te Amsterdam in 1628. Hij komt uit de bourgeoisie en zou een zoon van Jacob Reijersz en Grietje Jans kunnen zijn. De beroemde kunsthandelaar Jacques Goudstikker suggereert dat zijn stijl waarschijnlijk werd beïnvloed door een reis naar Italië. In 1669 zou hij in Amsterdam werkzaam zijn en van 1675 in Den Haag.  Van Blommendael werd op 14 maart 1662 toegelaten tot het Sint-Lucasgilde van Haarlem, na het betalen van vier florijnen en tien gulden. Hij staat tot 1668 nog geregistreerd in de gilde.  De meeste van zijn schilderijen zijn vervaardigd tussen 1660 en 1675. Zijn werken lijken op de stijl van Gerard van Honthorst, Cesar van Everdingen en de stijl van de Utrechtse Caravaggisten.  Van Blommendael werd begraven op 23 november 1675 in de Grote of Sint-Bavokerk te Haarlem, waar later zijn zuster Risje werd bijgezet, op 3 januari 1682.  Gesigneerde werken:  Toegewezen werken:  Sommige schilderijen werden voorheen toegeschreven aan Johannes Vermeer, Dirck van Baburen, Cesar van Everdingen, Abraham Bloemaert, Jan Gerritsz. van Bronchorst, of Gerard van Honthorst.",male,1628,1675,Amsterdam,Haarlem
Arnoldus Bloemers,Q2786336,"Arnoldus Bloemers (Amsterdam, 1792 - Den Haag, 1844) was een Nederlands kunstschilder. Hij richtte zich met name op landschappen, bloemen, fruit en dode dieren.   Zijn instructeur was Antonie Piera, maar hij imiteerde met name de schilders Jan van Huijsum en Jan van Os. De bloemen die Bloemers schilderde kweekte hij voornamelijk zelf.   Zijn schildertechniek werd ervaren als verfijnd en het geheel werd als natuurgetrouw beoordeeld.",male,1792,1844,Amsterdam,Amsterdam
Pieter de Bloot,Q2094279,"Pieter de Bloot (Rotterdam, 1601 – aldaar, circa 6 november 1658), was een Nederlands schilder.  De Bloot werd geboren uit Vlaamse ouders die naar Rotterdam waren verhuisd. Zijn werk werd sterk beïnvloed door de Vlaamse schilderkunst, met name door David Teniers. Hij kreeg vooral bekendheid met zijn genrestukken en landschappen, vooral van het platteland, met boerenonderwerpen. Daarnaast schilderde hij ook tal van religieuze en Bijbelse taferelen.  Tussen 1624 en 1630 huwde De Bloot drie maal; de eerste twee keren stierf zijn vrouw slechts enkele maanden na hun trouwen. Hij bezat meerdere huizen en gold klaarblijkelijk als een welgesteld man.  Jan Briels: Vlaamse schilders en de dageraad van Hollands Gouden Eeuw 1585-1630. Mercatorfons, Antwerpen, 1997",male,1601,1658,Rotterdam,Rotterdam
Maerten Boelema de Stomme,Q4991762,"Maerten Boelema de Stomme (gedoopt Leeuwarden, 17 februari 1611 - Haarlem, 1644) was een Nederlands kunstschilder uit de periode van de Gouden Eeuw. Hij vervaardigde stillevens.   Zijn bijnaam 'de stomme' verwijst naar het feit dat hij doofstom was, wat hem er niet van weerhield zijn werken te signeren als 'M.B. de Stomme'.  Maerten Boelema was een leerling van Willem Claesz. Heda, een meester in het genre, bij wie hij sinds 1642 in Haarlem in de leer was. Hij overleed op jeugdige leeftijd en in een periode van twee jaar (1642 - 1644) vervaardigde hij ongeveer twintig stillevens, onder andere met vruchten en met 'banketjes' en 'ontbijtgens'. Gezien zijn stijl moet hij al voor zijn leertijd een bekwaam schilder zijn geweest.",male,1611,1644,Leeuwarden,
Hendrick Bogaert,Q5713683,"Hendrick Bogaert (Amsterdam, ca. 1626/32 – aldaar, na 1675) was een Noord-Nederlandse kunstschilder van genrestukken uit de 17e eeuw.  Hij werd vermoedelijk geboren in Amsterdam, waar hij ook zijn gehele leven werkzaam bleef. Zijn vader was houtwerker. Over zijn exacte geboortejaar bestaat onzekerheid: in 1650 gaf hij aan ongeveer 24 jaar te zijn, zeven jaar later verklaarde hij ongeveer 30 jaar oud te zijn, in 1667 circa 37 jaar, maar in 1668 36 jaar. Op 10 februari 1657 ging Bogaert in Amsterdam in ondertrouw met Marritjen Centen. Tijdens zijn huwelijk woonde Bogaert in de Reguliersbreestraat in het huis De Drie Koeyekaesen; in 1673 werd hij vermeld in de Wagenstraat.  Bogaert was actief als schilder tussen circa 1650 en 1675. Hij vervaardigde vooral genrestukken, met name interieurs met vrolijke gezelschappen in herbergen of boerderijen, vaak met muzikanten en feestende figuren, en maakte daarnaast soms stillevens met karkassen, groenten en huisraad. Hij staat bekend om voorstellingen met levendige details en realistische weergaven van het dagelijks leven. In zijn schilderijen herhaalde hij geen identieke figuurgroepen, maar de afzonderlijke figuren vertonen soms wel duidelijke gelijkenissen, bijvoorbeeld in hun kleding. De omgeving bevat daarentegen vaak gelijkaardige elementen. Uit een akte van 1667 blijkt dat hij ook wel eens uithangborden schilderde.  In 1672 gaf Bogaert tekenonderricht aan Joseph Mulder, die later bekend werd als kopergraveur. Een jaar later stierf zijn vrouw.  Over het einde van zijn leven is weinig bekend; wel is zeker dat hij na 1675 nog in leven was, aangezien er uit dat jaar een werk van hem bekend is. Volgens Arnold Houbraken stierf hij verarmd in een Amsterdams oudemannenhuis.",male,1630,1675,Amsterdam,Amsterdam
Ferdinand Bol,Q374039,"Ferdinand Bol (Dordrecht, gedoopt 24 juni 1616 – Amsterdam, begraven 24 juli 1680) was een Nederlands kunstschilder, etser en tekenaar. Hij vervaardigde portretten, historische voorstellingen en Bijbelse taferelen. Het werk van Bol hangt vaak in openbare gebouwen. Zijn portretten bleven veelal in het bezit van de families.  Zijn vader was meesterchirurgijn in Dordrecht. Bol was mogelijk in de leer bij Jacob Gerritsz. Cuyp in Dordrecht. In december 1635 wordt hij in Dordrecht vermeld als 'Ferdinandus bol, schilder'. Na 1635 was hij als leerling werkzaam in het atelier van Rembrandt te Amsterdam. De vroegst bekende aanwijzing hiervoor is een aantekening op de achterzijde van een tekening van Rembrandt uit omstreeks 1636 met zijn voornaam 'ferdijnandus'. Op 30 augustus 1640 trad Bol op als getuige in een notariële akte van Rembrandt. Hij volgde zijn leermeester zo goed na, dat veel van Bols werken lange tijd werden toegeschreven aan Rembrandt zelf. Rembrandt verkocht ook werken die door Bol waren geschilderd. Rembrandt schilderde zijn vader Balthasar Bol, toen deze in Amsterdam bij zijn zoon op bezoek kwam. Na de dood van zijn vader in 1641 vestigde Ferdinand Bol zich als zelfstandig schilder.  In 1652 liet Bol zich inschrijven als poorter van Amsterdam. In 1653 huwde hij de koopmansdochter Elisabeth Dell en woonde op de Oudezijds Voorburgwal, naast de Stadsbank van Lening. In 1655 werd hij hoofdman van het schildersgilde. Ferdinand Bol leverde stukken aan de Admiraliteit van Amsterdam en het Amsterdamse stadhuis (nu het koninklijk paleis op de Dam). In 1660 stierf zijn vrouw.  In 1669 trouwde hij opnieuw, dit keer met de vermogende Anna van Erckel. Het paar verhuisde naar Keizersgracht 672, in een pand ontworpen door Adriaan Dortsman. Tegenwoordig zit daar het Museum Van Loon. Vanaf het aangaan van zijn tweede huwelijk zijn er vandaag de dag geen schilderijen van hem bekend. Bol hield zich na zijn hertrouwen in ieder geval wel bezig met een bestuursfunctie in het Leprozen- en Huiszittenhuis en is in 1675 samen met Isaac Commelin geschilderd door Pieter van Anraedt. Aan het einde van zijn leven woonde Bol bij zijn zoon Elbert, een advocaat op de Herengracht. Hij ligt begraven in de Zuiderkerk, waar ook een schilderij van hem hing.  De werken van Ferdinand Bol behoren tot de barok en hij was een van de Oude Hollandse Meesters. In het Paleis op de Dam en in de stadhuizen van Leiden, Gouda en Enkhuizen hangt werk van hem.  Het vroegste door Bol gesigneerde werk dateert uit 1642. In Amsterdam werd hij na 1650 een zeer succesvol portretschilder. Hij maakte onder andere portretten van Michiel en Engel de Ruyter, Jacob van Campen en David de Wildt. Zijn beste werk kwam tot stand tussen 1650 en 1669. Het portret van Elisabeth Jacobsdr. Bas (Rijksmuseum Amsterdam) - ooit onderwerp van een heftige controverse - vertoont sterke invloed van Rembrandt. Er zijn in ieder geval zeven zelfportretten van hem bekend en in elk geval drie gaan echt als zodanig door; de andere zijn tronie-zelfportretten waarbij hij een geïdealiseerd beeld van zichzelf heeft weergegeven. Het oudste heuse zelfportret, Zelfportret met cupido uit 1669, is tevens het laatste schilderij dat van Bol bekend is.  Rond 1645 veranderde hij van stijl. Zijn werk werd pathetischer, hoewel de invloed van Rembrandt steeds merkbaar bleef, met name in de toepassing van het clair-obscur en het kleurgebruik (roze). Het licht en de rekwisieten herinneren aan Rembrandt.  Werken van Ferdinand Bol zijn te vinden in onder meer:  In de burgemeester- en Schepenzaal van het Paleis op de Dam (voormalige stadhuis) hangen schoorsteenstukken van hem. De schilderijen in Zeemagazijn zijn bij de brand in 1791 verloren gegaan. In de Noenzaal in het gebouw van de Eerste Kamer aan het Binnenhof in Den Haag hangt het grote werk De grootmoedigheid van Scipio (Publius Cornelius Scipio Africanus maior).",male,1616,1680,Dordrecht,Amsterdam
Hans Bollongier,Q759775,"Hans Gillisz. Bollongier of Boulenger (Haarlem, ca. 1600 – aldaar, na 1645) was een Nederlands kunstschilder behorend tot de Hollandse School. Hij was gespecialiseerd in bloemstillevens.  Hij woonde en werkte in Haarlem. Hij was een van de weinige schilders van bloemstillevens in die stad. Van hem zijn echter ook enkele genrestukken bekend. Hij had een zeer persoonlijke stijl, die onder meer gekenmerkt wordt door een sterke licht-donker tegenstelling (zie clair-obscur).",male,1600,1670,Haarlem,Haarlem
Paulus Bor,Q2625028,"Paulus Bor (Amersfoort, ca. 1601 - aldaar, 10 augustus 1669) was een Nederlandse kunstschilder.  Paulus Bor stamde uit een aanzienlijke, katholieke familie. Hij maakte een studiereis naar Rome waar hij behoorde tot de oprichters van de Bentvueghels. Hij had daar de bijnaam ""Orlando"". Hij keerde in 1626 weer terug naar Amersfoort. Hij werd door Jacob van Campen gevraagd deel te nemen aan de decoratie van paleis Honselaarsdijk van Frederik Hendrik. In 1656 werd hij regent van het godshuis ""De Armen de Poth"" in Amersfoort.  Bors schilderstijl sloot enigszins aan bij die van de Utrechtse schilders uit zijn tijd. Hij schilderde aanvankelijk enigszins caravaggistische historiestukken, maar al snel werden zijn werken beheerst door een classicisme, verwant aan dat van zijn stadsgenoot Jacob van Campen. Zijn schilderijen doen vreemd aan, door de ongebruikelijke composities, de wat primitieve techniek en de geheimzinnige onderwerpen.",male,1601,1669,Amersfoort,Amersfoort
Gerard ter Borch the Elder,Q324176,"Gerard ter Borch, genoemd de Oude (Zwolle, 1582/1583 – aldaar, 20 april 1662), was een Nederlands kunstschilder. Hij was de vader van de beroemde schilder Gerard ter Borch de Jonge.  Hij was de oudste zoon van Harmen ter Borch (1550-1634), 'licentiemeester der convooien' in Zwolle, en Catharina Colen (1557-1611). Van omstreeks 1604 tot 1612 woonde hij in Rome, waar hij talloze topografische schetsen maakte, vooral van antieke ruïnes. Daarnaast maake hij tekeningen van eigentijdse figuren in het Romeinse straatbeeld. In 1618 moest hij zijn loopbaan als kunstenaar opgeven. Hij verdiende zijn brood als convooi-en licentmeester te Zwolle. Hij bleef echter het kunstenaarsvak bij de dertien kinderen die hij uit drie huwelijken kreeg stimuleren. Zijn vijf meest getalenteerde kinderen, Anna, Gesina, Harmen, Moses en Gerard, gaf hij persoonlijk les. Ook bewaarde hij veel van hun werk.  Zijn dochter Anna legde zich toe op het schoonschrijven en Gesina in het waterverftekenen. Het meest getalenteerd van de vijf was zijn zoon Gerard, die zich ontwikkelde tot een van de meest gevierde schilders van de Hollandse School. Naast werk van zijn kinderen verzamelde Ter Borch ook tekeningen en gravures van Italiaanse meesters en Haarlemse en Antwerpse graveurs.",male,1583,1662,Zwolle,Zwolle
Gerard ter Borch,Q346808,"Gerard ter Borch, genoemd de Jonge (Zwolle, december 1617 – Deventer, 8 december 1681), ook bekend onder de naam Gerard Terborch, was een Nederlands kunstschilder. Hij is vooral bekend door zijn kleine en galante genrestukken, maar schilderde ook portretten. Over zijn leven is meer bekend dan van menig ander schilder uit de 17e eeuw.  Gerard werd in 1617 geboren in een zeer gegoede Zwolse familie. Zijn vader Gerard ter Borch de Oude tekende en schilderde in zijn jeugd en maakte een reis naar Rome en verbleef een tijd in Italië (1604-1611). Hij werd in 1621 'ontvanger van konvooien en licenten'. Hij wijdde zich verder niet aan de kunstbeoefening, maar koesterde er een grote belangstelling voor en legde een tekeningenverzameling aan.  Gerard ter Borch leerde het schildersvak van zijn vader, Gerard ter Borch de Oude, een hoge ambtenaar, maar ook een amateur-kunstschilder. Drie van zijn dertien kinderen leerde hij schilderen en tekenen: Gerard uit zijn eerste huwelijk en Gesina en Moses uit zijn derde huwelijk. Zijn dochter Gesina ter Borch (geboren in 1631) legde in haar albums talrijke familiegebeurtenissen vast; zijn zoon Moses (geboren in 1645) was eveneens een getalenteerd schilder, maar nam in 1667 dienst op de vloot en stierf bij de tocht naar Chatham onder Michiel de Ruyter.  Gerard maakte in 1633 zijn eerste reis naar Amsterdam. Hij ging in 1633 in Haarlem werken in het atelier van Pieter de Molijn, die in die tijd in de eerste plaats landschapschilder was. Zijn landschappen werden door Ter Borch van figuren voorzien.  Gerard doorliep zijn leertijd in twee jaar en werd in 1635 meester in het Haarlemse Sint-Lucasgilde. Uit dit jaar stamt ook zijn eerste gedateerde schilderij. In 1635 trok hij naar Engeland en bracht in Londen een bezoek aan zijn oom Robert van Voerst, die graveur was. Ter Borch maakte kennis met de hofstijl en met portretten van Antoon van Dyck. Nadat zijn oom gestorven was aan de pest, keerde Gerard terug naar Zwolle. Hij reisde in de periode 1636-1643, volgens Houbraken, naar Italië, maar bezocht mogelijk ook Spanje, Frankrijk en de Zuidelijke Nederlanden. In Spanje schilderde hij onder andere koning Philips IV van Spanje.  In 1640 kwam hij terug in Holland, waar hij tot 1645 in Amsterdam en Haarlem werkzaam was. Hij moet dan al naam gemaakt hebben als portretschilder. Hij legde zich toe op portretten ten voeten uit op klein formaat. Ze sluiten aan bij het werk van Hendrick Pot en Pieter Codde. Ter Borch legde meer elegantie en monumentaliteit in zijn werk, vermoedelijk door zijn ervaring in Spanje, Engeland en zijn bekendheid met Vlaamse portrettisten. Naast portretten schilderde hij ook 'soldatenscènes' (kortegaardjes, naar 'corps-de-garde', een groep bewakers), net als Pieter Codde en Willem Cornelisz. Duyster.  In 1646 vergezelde hij de machtige, Amsterdamse burgemeester en diplomaat Adriaen Pauw naar Münster en schilderde een van zijn beroemdste stukken: De bezwering van de vrede van Münster, 15 mei 1648, de vredesconferentie tussen Holland en Spanje. Er kwamen ook andere portrettisten naar Münster, zoals Pieter Holsteyn uit Haarlem en de Vlaming Anselm van Hulle. De portretten zijn zo nauwkeurig geschilderd dat 22 van de 27 afgevaardigden en toeschouwers konden worden geïdentificeerd. Ter Borch schilderde hen in een halve cirkel, in plaats van een gesloten cirkel, zoals ze in werkelijkheid hadden gestaan. Pauw is de tweede figuur rechts in de voorste rij van de Hollandse delegatie. Ter Borch zelf staat links achter de man met bepluimde hoed. De graaf van Peñeranda, de belangrijkste Spaanse afgezant houdt het verdrag in zijn hand en legt de eed af op de bijbel. De graaf had Ter Borch in zijn hofhouding opgenomen, daardoor kon hij deze slotplechtigheid bijwonen. Voor dat werk vroeg hij zoveel geld, 6000 gulden, dat het hem niet lukte het te verkopen. Het kwam in het bezit van Hendrick Ter Borch, een familielid en burgemeester van Deventer. Met korte onderbrekingen bleef Ter Borch twee jaar in Münster. De Spaanse diplomaat Peñeranda nam hem mee naar Spanje.[bron?] In 1654 was hij terug in de Republiek.  Vanaf 1648 was hij werkzaam in Haarlem, Deventer, 's Gravenhage, Zwolle en Kampen. Hij schilderde er voorstellingen uit het dagelijkse leven, zoals De Spinster, zinnebeeld van huiselijke deugd. Maar hij schilderde ook, vermoedelijk tegen 1654 een Paardenstal, waarin een man een paard roskamt en een vrouw de stal binnenkomt.  In de jaren vijftig richtte Ter Borch zich op de genreschilderkunst. Op deze genrestukken zijn mensen (soldaten) in hun dagelijkse omgeving te zien, die in onderlinge, soms in een mysterieuze of amoureuze onderlinge verhouding tot elkaar staan. Het genre is ontwikkeld door de Amsterdamse schilders Pieter Codde en Willem Duyster.  Vanaf omstreeks 1654 kwam Ter Borch tot volle ontplooiing. Hij trouwde op 14 februari 1654 met Gertruijdt Mattijsem en vestigde zich in Deventer. In 1655 verwierf hij het burgerrecht van de stad. In Deventer was geen gilde. Hij maakte een groot aantal schilderijen: portretten en voorstellingen uit het dagelijkse leven van de gegoede burgerij. Dit bracht hem grote vermaardheid. Een voorbeeld is De brief. Rond 1660 maakte hij zijn 'gaafste interieurstukken'.  In 1666 was hij zo'n gewaardeerd burger van Deventer, dat hij tot een van de 48 'gemeensmannen' werd benoemd, die vier tot vijf keer per jaar bijeenkwamen om over het stadsbeleid te beslissen. In 1667 liet het stadsbestuur van Deventer zich door Ter Borch vastleggen op het doek, De magistraat van Deventer. Hiervoor werd 1995 gulden betaald. Bovendien ontving Ter Borch het volledige Burgerrecht, wat hij tot dan toe voor de helft bezat. Het schilderij kwam in de raadszaal te hangen en bevindt zich nog steeds in het stadhuis.  In 1672 bezocht prins Willem III van Oranje Deventer en Ter Borch schilderde zijn portret. Het schilderij moest worden verborgen, omdat de stad zich kort daarop, tijdens de Tweede Münsterse Oorlog, overgaf aan Keulen en Münster. Waarschijnlijk verliet Ter Borch toen de stad. De bezetter verliet Deventer in 1674 en de stad stelde een nieuw bestuur in. In 1680 nam Ter Borch van Elias Trip een koets over in ruil voor diens portret.  Ter Borch had relatief veel invloed op schilders van 'galante' taferelen. Caspar Netscher was zijn belangrijkste leerling. Netscher kwam op zijn laatst in 1655 bij hem in de leer. Samen met hem vervaardigde hij negen van de tien portretten van de familie Craeyvanger. Ook Gabriël Metsu, Frans van Mieris, Pieter van Anraedt (evenals Netscher en vermoedelijk omstreeks dezelfde tijd een leerling van Ter Borch), Jacob Ochtervelt en Eglon van der Neer zijn door het werk van Ter Borch beïnvloed.  Ter Borch stierf op 8 december 1681 in Deventer. Ter Borch ligt op eigen verzoek echter begraven in de Grote of Sint-Michaëlskerk in Zwolle.  Tussen 1954 en 1969 reikte de Provincie Overijssel een kunstprijs uit die naar hem vernoemd was, de Geraert ter Borchprijs.  De KLM had een serie van 12 Convair 240 vliegtuigen, allen vernoemd naar Nederlandse schilders. De PH-CED was de ""Gerard Terborgh"".[bron?]  Het triktrakspel (circa 1640) · Portret van Helena van der Schalcke (circa 1648) · Zittende jonge vrouw in het kostuum van een boerenmeisje (circa 1650) · Vrouw die wijn drinkt (circa 1657-1659) · De brief (circa 1660) · Het concert (circa 1660)",male,1617,1681,Zwolle,Deventer
Gesina ter Borch,Q1519218,"Gesina of Geesken ter Borch (Deventer, 15 november 1631 ? gedoopt Zwolle 13 december 1631 - Zwolle, 16 april 1690) was een Nederlandse kunstenares en schrijfster van alledaagse scènes. Ze was het tweede kind uit het derde huwelijk van haar vader Gerard ter Borch (I) en Wiesken Matijs. Gesina was de (half)zus van Gerard ter Borch (II) en Moses ter Borch.  Gesina kwam uit een gezin waarin de artistieke opvoeding sterk naar voren kwam. Niet alleen haar vader Gerard ter Borch I, maar ook haar halfbroer Gerard ter Borch II en haar broers Harmen en Moses ter Borch maakten tekeningen die zij vervolgens in albums archiveerde. Bovendien stond Gesina met regelmaat model voor werken van haar broer Gerard. Zo is zij te zien op de volgende schilderijen:  Ze heeft haar hele leven in het ouderlijk huis in de Sassenstraat in Zwolle gewoond. Ter Borch was bevriend met Henk Jordis, een Amsterdamse koopman, maar of er een liefdesrelatie bestond is niet bekend.  Gesina ter Borch was geen beroepskunstenaar. Ze verzamelde bestaande, maar ook eigenhandig geschreven gedichten en liederen bestemd voor poëzie-albums en liedboeken. Ze illustreerde deze met alledaagse scènes. Zo schilderde ze vechtende of liefkozende paartjes, wordt er gedronken en gerookt ter illustratie bij een drinklied. Ter Borch werkte ook samen met haar broer Gerard aan het postume portret van hun vroeg gestorven broer Moses. In 2024 kocht het Rijksmuseum in Amsterdam een tweede postume olieverfportret van Moses aan, gemaakt door Gesina alleen, van haar broertje op 2-jarige leeftijd, omringd door speelgoed dat vooruitwijst naar zijn latere dood op het slagveld.   Er zijn drie albums bekend van Gesina: een album met schoonschrift, Materi-boeck (1648); een liedboek De papiere Laure Krans (1652-1660) en een aquarel- en plakboek, Kunstboek (vanaf 1660). Het Materi-boeck was het oefenboekje dat ter Borch vulde met zelfgemaakte tekeningen.   Ter Borch nam het beheer van de familiecollectie tekeningen en documenten van haar vader over. Voor haar dood droeg ze dat over aan haar zus. De collectie bleef in de familie tot 1886. Op de veiling van Frederik Muller kocht de Vereniging Rembrandt het belangrijkste deel aan en schonk dit aan het Rijksmuseum (Rijksprentenkabinet) in Amsterdam. Daardoor bestaat er een goed inzicht in de werkmethoden, wijzen van onderricht, smaak van verzamelen en reacties op eigentijdse kunst van een kunstzinnige, welgestelde familie uit de Gouden Eeuw.",female,1631,1690,Zwolle,Zwolle
Moses ter Borch,Q1949233,"Moses ter Borch (19 juni 1645 te Zwolle - 12 juli 1667 te Harwich) was een Nederlands kunstschilder en tekenaar.  Hij was de zoon van Gerard ter Borch (I) en de jongere broer van Gerard ter Borch (II). Van zijn vader leerde hij tekenen. Hij schilderde een serie van kwalitatief hoogwaardige portretstudies, waaruit bleek dat hij een zeer getalenteerde schilder en tekenaar was die nauwelijks onderdeed voor zijn broer Gerard. Hij was een van de leermeesters van zijn zus Gesina ter Borch.  Toen hij bijna twintig jaar oud was monsterde hij aan bij de Nederlandse marine. Hij raakte op 2 juli 1667 gewond tijdens het gevecht om Fort Landguard. Mozes stierf tien dagen later aan zijn verwondingen.",male,1645,1667,Zwolle,Harwich
Johannes Borman,Q2416306,"Johannes Borman (Den Haag, ca. 1620 - Amsterdam, na 1659) was een Nederlands kunstschilder uit de periode van de Gouden Eeuw. Hij vervaardigde stillevens met bloemen, vruchten en vanitas-elementen.  Over het leven van Borman is weinig met zekerheid bekend. Zijn geboortedatum wordt volgens het RKD gesteld tussen 1620 en 1625. In de periode 1653 tot 1658 was hij actief in Leiden, waar hij lid was van het plaatselijke Sint-Lucasgilde. In 1659 wordt hij vermeld als burger van Amsterdam.",male,1620,1679,Leiden,Amsterdam
Pieter Borsseler,Q645235,"Pieter Borsseler of Pieter Borselaer (Middelburg, 1633/34 - aldaar, na 1687) was een Nederlandse portretschilder uit de Gouden Eeuw, die ook actief was in Engeland.  Borsseler werd geboren in 1633 of 1634 te Middelburg als zoon van Cornelis Pieters Borselaer (1612-) en Catelijntje Cornelis. Via zijn vader afstammeling van het Nederlandse patriciërsgeslacht Bostelaar uit Middelburg. Hij was een leerling van Thomas Willeboirts Bosschaert tussen 1651 en 1654 in Antwerpen. Hij keerde uiteindelijk terug naar Middelburg, maar verbleef tussen 1665 en 1679 in Groot-Brittannië. In 1681 zou hij in Den Haag zijn en vanaf 1684 verbleef hij weer in Middelburg.  Het vroegst bekende gedateerde werk van Borsseler komt uit 1664, dit is een portret van een dame dat te zien is in het Rijksmuseum Amsterdam. Zijn eerste gesigneerde werk is echter een portret van de wetenschapper William Dugdale (1605 - 1686) uit 1665.  Borsseler portretteerde ook de dichter Samuel Butler, te zien in het National Portrait Gallery. Waarschijnlijk schilderde Borsseler ook het zogenaamde Chesterfieldportret van William Shakespeare, gebaseerd op het bekendere Chandosportret. Beide portretten zijn gemaakt in 1665.  Borsselers stijl lijkt het meeste op die van zijn Brits-Nederlandse collega-schilder Gerard Soest, die toevallig ook een portret van Butler en Shakespeare schilderde.",male,1633,1687,Middelburg,Middelburg
Anthonie van Borssom,Q572610,"Anthonie van Borssom, Borssom ook gespeld als Borsom, Boresom en Borssum (gedoopt Amsterdam, 2 januari 1631 – begraven aldaar, 19 maart 1677) was een Nederlands kunstschilder en tekenaar.  Er is niet veel bekend van zijn leven. Waarschijnlijk was hij een leerling van Rembrandt. Een deel van Van Borssoms tekeningen zijn beïnvloed door etsen van Rembrandt uit de jaren 40. Zijn schilderijen hebben vaak een vaste opbouw, bestaande uit een waterpartij op de voorgrond, vee, eventueel met een boerderij of een windmolen in het midden en een dorpje aan een lage horizon. Hij tekende kastelen, kerken en plaatsen, die hij tijdens zijn reizen door Utrecht en Gelderland tegenkwam. Bekend van Van Borssom zijn aanzichten van Naarden, Soest, Maartensdijk, Oosterbeek, Elten en Kleef. Van Borssom is begraven in de Westerkerk in Amsterdam.",male,1631,1677,Amsterdam,Amsterdam
Jasper van den Bos,Q6164101,"Jasper van den Bos (Hoorn, 1634 – ca. 1656) was een Noord-Nederlands kunstschilder uit de 17e eeuw, gespecialiseerd in maritieme onderwerpen.  Van den Bos, ook bekend als Gasper van den Bosch, stamde uit een familie van scheepsbouwers. Zijn vader was scheepstimmerman, een vak dat Jasper mogelijk van hem heeft geleerd. Naast zijn werk in de scheepsbouw ontwikkelde hij zich als getalenteerd pentekenaar en schilder. Zijn artistieke werk richtte zich vooral op maritieme voorstellingen, zoals zeegezichten, schepen, havens en scheepsbouw. Deze thema's waren populair in de Nederlandse Gouden Eeuw, waarin de zeevaart een centrale rol speelde in de samenleving en economie.  Jaspers werken dateren uit de periode 1650-1656, en hij was voornamelijk actief in zijn geboortestad Hoorn.",male,1634,1656,Hoorn,
Abraham Bosschaert,Q2821813,"Abraham Bosschaert (Middelburg, 1612 of 1613 - Utrecht, begr. 4 april 1643) was een Nederlands kunstschilder. Hij vervaardigde landschappen en vooral bloem- en vruchtenstillevens.  Bosschaert was een zoon van Maria van der Ast en Ambrosius Bosschaert de Oude en de jongste broer van Ambrosius Bosschaert de Jonge en Johannes Bosschaert. De laatste twee leidden hem op in het vak en verdere scholing onderging hij bij zijn oom Balthasar van der Ast in Utrecht. Al deze schilders werkten in hetzelfde genre, zoals dat was ingezet door vader Ambrosius. Het werk van Abraham en de jonge Ambrosius toonde zoveel gelijkenis dat zij slechts door middel van hun signering van elkaar konden worden onderscheiden. De eerder als 'Monogrammist AB' bekendstaande Abraham Bosschaert werd pas in 1992 geïdentificeerd.  Van 1637 tot 1643 woonde de schilder in Amsterdam. Kort voor zijn dood keerde hij terug naar Utrecht, waar hij in april 1643 overleed.",male,1612,1643,Middelburg,Utrecht
Ambrosius Bosschaert,Q459665,"Ambrosius Bosschaert de Oude (Antwerpen, november 1573 - Den Haag, 1621) was een kunstschilder van bloemstillevens, afkomstig uit Antwerpen, werkzaam in Middelburg, Utrecht en Breda.  Kort na 1587 verhuisde Bosschaerts gezin naar Middelburg om godsdienstige redenen. Hij werd stillevenschilder en kunsthandelaar. In 1604 trad hij in het huwelijk. In Middelburg onderwees hij zijn zwager Balthasar van der Ast, die eveneens een succesvol schilder van bloemstillevens werd. Kort na 1611 verliet hij Middelburg, woonde van 1615 tot 1619 in Utrecht en vestigde zich ten slotte in Breda. Hij overleed in Den Haag toen hij een bloemstilleven kwam afleveren aan een bediende van prins Maurits. Zijn zoons Ambrosius, Johannes en Abraham traden in de voetsporen van hun vader.  Bosschaert introduceerde een nieuw type bloemstilleven, waarin de bloemen worden weergegeven met een botanische precisie. Zijn composities en kleurgebruik zijn perfect afgewogen. Afgezien van Van der Ast, schilderde zijn zoon Ambrosius de Jonge in zijn stijl.",male,1573,1621,Antwerp,The Hague
Ambrosius Bosschaert II,Q2251965,"Ambrosius Bosschaert de Jonge, ook wel aangeduid als Ambrosius II (Arnemuiden, ged. 1 maart 1609 - Utrecht, begr. 19 mei 1645) was een Nederlands kunstschilder. Hij vervaardigde bloem-, vruchten- en vanitasstillevens.  Bosschaert was een zoon van Maria van der Ast en Ambrosius Bosschaert de Oude en de oudste broer van Johannes Bosschaert en Abraham Bosschaert. Hij werd opgeleid in het vak door zijn vader en zijn oom Balthasar van der Ast. Al deze schilders werkten in hetzelfde genre, zoals dat was ingezet door vader Ambrosius.  De schilder gebruikte aanvankelijk het monogram van zijn vader, waardoor het moeilijk was zijn werk te onderscheiden van dat van zijn vader en van zijn broer Abraham. Zijn vroegere werk kon pas in 1935 als het zijne worden geïdentificeerd. Na 1633 gebruikte hij een ander monogram of ondertekende met zijn volledige naam.  Hij vestigde zich rond 1628 in Utrecht, waar hij in 1634 in het huwelijk trad. Hij overleed er in mei 1645.",male,1609,1645,Middelburg,Utrecht
Andries Both,Q510472,"Andries Both (Utrecht, 1612 of 1613 – Venetië, 23 maart 1642) was een Nederlands kunstschilder.  Andries Both was de broer van Jan Both. Beiden kregen schilderles van hun vader, die glasschilder was, en werden vervolgens in de leer gedaan bij Abraham Bloemaert. De beide broers vertrokken – samen of kort na elkaar – rond 1632 naar Italië, waar Andries eerst in Venetië wordt vermeld, en vanaf 1636 in Rome, waar hij lid werd van de Bentvueghels, een vereniging van voornamelijk Nederlandse en Vlaamse kunstenaars werkzaam in Rome. Hij deelde een atelier met de Utrechter Jan van Causteren, en later met zijn broer Jan. Terwijl de broers gezamenlijk op de terugweg naar Nederland waren, verdronk Andries in Venetië.  Andries Both schilderde en tekende voornamelijk genretaferelen van onder meer boeren in een herberg. Zijn werk sluit aan bij dat van Adriaen Brouwer en Adriaen van Ostade, en is in dezelfde vlotte wijze geschilderd. Zijn kleurgebruik is minder helder, maar hij besteedde extra aandacht aan licht- en donkercontrasten. Hij was ook goed in het schilderen van dieren. Hij maakte ook samen met zijn broer schilderijen: Jan schilderde dan het landschap, Andries stoffeerde het met menselijke figuren en met dieren.  Werken van Andries Both in openbare collecties, zijn te zien in:",male,1612,1642,Utrecht,Venice
Jan Both,Q981631,"Jan Both (Utrecht, tussen 1618 en 1622 - Utrecht, begraven 9 augustus 1652) was een Noord-Nederlandse kunstschilder, tekenaar en prentmaker, die gerekend wordt tot de tweede generatie italianisanten. Hij was de jongere broer van Andries Both.  Jan Both was een zoon van glasschilder Dirk Both. Wanneer hij precies geboren werd is onbekend. Van 1634 tot 1637 betaalde zijn vader lesgeld voor hem aan een onbekende schilder. Aangenomen wordt dat hij aan het begin van die periode tussen de 12 en 16 jaar oud was. Volgens Joachim von Sandrart was hij een leerling van Abraham Bloemaert, evenals zijn broer Andries. De twee broers trokken naar Italië, waar Andries vanaf 1635 vermeld wordt, en Jan vanaf 1638. Twee laar lang bewoonden ze samen een huis in Rome. Jan en Andries werden er lid werd van de Bentvueghels, een broederschap van voornamelijk Noord- en Zuid-Nederlandse kunstenaars werkzaam in Rome.  In 1641 reisden ze naar Venetië, waar Andries in maart 1642 stierf. Jan keerde terug naar Utrecht en werd daar lid van het schildersgilde. Hij leidde een aantal andere schilders op, en werd gesteund door de Utrechtse verzamelaar baron van Wyttenhorst. Na zijn dood in 1652 werd hij begraven in de Buurkerk.  Net als een groep andere Nederlandse schilders in Italië (vooral afkomstig uit Utrecht en Haarlem) schilderde Both uitsluitend Italiaans aandoende landschappen. Zij worden daarom wel Italianisanten genoemd. Een gouden zon schijnt door het gebladerte van een heuvelachtig landschap, gestoffeerd met enkele figuurtjes. Het schilderen van deze figuurtjes liet hij overigens vaak over aan anderen. In Italië was dat zijn broer Andries, terug in Utrecht waren het Cornelis van Poelenburch, Nicolaus Knüpfer en Jan Baptist Weenix. Hij gaf ook anderen les in de Italiaanse lichtval, zoals aan de Dordtse schilder Aelbert Cuyp.",male,1618,1652,Utrecht,Utrecht
Esaias Boursse,Q2354154,"Esaias Boursse (Amsterdam, 3 maart 1631- aan boord van het schip ""Rhenen"", 16 november 1672) was een Nederlandse kunstschilder die voornamelijk genrestukken schilderde.  Het oeuvre van Boursse behelst voor het overgrote deel genrestukken met huiselijke thema's. Vrouwen aan het spinnewiel of aan hun naaiwerk en gezinnen rond het haardvuur zijn voorbeelden van wat men zich daarbij voor moet stellen. Stilistisch doet het werk wel denken aan Pieter de Hooch, Quiringh van Brekelenkam en Cornelis de Man. In het verleden hebben kunsthistorici hem onder de leerlingen van Rembrandt geschaard. Hiervoor is geen enkel objectief bewijs. Wellicht was deze mening geïnspireerd door het feit dat beide schilders in de Sint Antoniebreestraat woonden.  Het leven van Boursse is het verhaal van een schilder die niet rond kon komen van zijn schilderwerk alleen en dus een alternatieve bron van inkomsten moest zoeken. Dat hij daarin bepaald geen uitzondering was, bewijzen de levens van bijvoorbeeld Jan Steen (die ook herbergier was) en Johannes Vermeer (die ook kunsthandelaar was). Een groot verschil is dat Steen en Vermeer een (groot) gezin te onderhouden hadden en Boursse alleen gebleven lijkt te zijn. In financieel opzicht is Boursses schilderscarrière dus niet geslaagd.   Hij was de jongste zoon van immigranten uit Wallonië. Zijn ouders, Jacques Boursse en Anna des Forest trouwden in 1618 in Amsterdam. Van de opleiding van Esaias Boursse weten we niets meer dan dat hij rond 1650 een reis naar Italië heeft gemaakt om daar de grote renaissancevoorbeelden te bekijken. Van deze voorbeelden is weinig tot niets in zijn werk terug te vinden.   Economisch zal het Boursse niet voor de wind zijn gegaan, want in 1661 monsterde hij aan bij de Verenigde Oostindische Compagnie, op het schip ""Amersfoort"". De reis ging naar Ceylon (tegenwoordig Sri Lanka). Boursse tekende er inwoners, landschappen en stadsgezichten, die bewaard zijn gebleven in een album dat zich in het Rijksprentenkabinet van het Rijksmuseum Amsterdam bevindt. In 1663 was de schilder weer terug in Amsterdam.  In 1672 ging Boursse opnieuw op reis met de VOC. Op 24 oktober vertrok het schip ""Rhenen"" van de rede van Texel. Op 16 november overleed Boursse op hoge zee.  Van het oeuvre van Boursse zijn ongeveer 28 schilderijen overgeleverd. Daarvan bevindt het merendeel zich in privécollecties.  Goede voorbeelden zijn onder andere te vinden in het Museum Boijmans Van Beuningen te Rotterdam, Het Suermondt-Ludwig-Museum in Aken, de Gemäldegalerie in Berlijn en de Frits Lugt-collectie (Fondation Custodia) in Parijs.",male,1631,1672,Amsterdam,Amsterdam
Richard Brakenburgh,Q576178,"Richard Mennesz. Brakenburg of Brakenburgh (Haarlem, 22 mei 1650 – aldaar, 28 december 1702) was een Nederlands kunstschilder behorend tot de Hollandse School. Hij was vooral een genreschilder, maar liet ook historiestukken, landschappen en portretten na.  Brakenburg werd geboren in Haarlem als dertiende uit een gezin van veertien kinderen van een oorspronkelijk Oost-Friese familie. Hij was van 1670 tot 1687 woonachtig en actief in Leeuwarden en keerde in 1687 terug naar zijn geboortestad Haarlem. Hij leerde volgens Arnold Houbraken het vak van Frederick Mommers en de Haarlemse schilder Adriaen van Ostade. Als genreschilder was hij een trouwe navolger van Jan Steen. Ook maakte hij bescheiden naam als portretschilder en als dichter. In Leeuwarden was hij mogelijk leermeester van de Friese schilder van zeegezichten Wigerus Vitringa.  Werken van Brakenburg hangen onder andere in het Rijksmuseum in Amsterdam (zie afbeelding), het Mauritshuis in Den Haag en het Szépművészeti Múzeum in Boedapest.",male,1650,1702,Haarlem,Haarlem
Leonaert Bramer,Q979381,"Leendert of Leonard Bramer (Delft, 24 december 1596 – begraven aldaar, 10 februari 1674) was een Nederlands kunstschilder, ontwerper en een van de weinige Nederlandse frescoschilders. Hij is in zijn stijl beïnvloed door Adam Elsheimer en Caravaggio. Zijn Italiaanse bijnaam was Leonardo della Notte vanwege de vele nachttaferelen.  Van zijn ouders of jeugd is niets bekend. In 1614, op 18-jarige leeftijd, begon hij een lange reis via Arras, Amiens, Parijs om in februari 1616 aan te komen in Aix-en-Provence. Daar ontmoette hij Wybrand de Geest en maakte een gedicht op hem. Vervolgens reisde hij via Marseille, Genua en Livorno naar Rome, waar hij later dat jaar aankwam. Bramer trok in bij de Goudse kunstenaar Wouter Crabeth II. In Rome was hij een van de oprichters van de Bentvueghels, een schildersgenootschap. Bij zijn initiatie kreeg hij de bijnaam Nestelghat. Bramer maakte ook uitstapjes naar Mantua en Venetië, naar verluidt om goederen af te leveren. Bramer bleef tot oktober 1627 in Italië.  Tegen het jaar 1628 was hij weer terug in Delft, waar hij toegelaten werd tot het plaatselijke Sint-Lucasgilde. In 1629 sloot hij zich aan bij de schutterij. Bramer is waarschijnlijk nooit getrouwd en ook niet als getuige opgetreden.  Bramer had een voorliefde voor drama en schilderde wel dertig keer De besnijdenis van Christus. Onder zijn Nederlandse opdrachtgevers bevonden zich leden van het huis Oranje, waaronder prins Frederik Hendrik, en de plaatselijke burgemeesters en schepenen. Hij ontwierp wandtapijten en maakte muur- en plafondschilderingen. De fresco's voor Huis Honselaarsdijk, Huis ter Nieuburch en het Delftse Prinsenhof zijn vanwege sloop of het Nederlandse klimaat niet bewaard gebleven.  In 1648 reisde hij opnieuw naar Rome. In 1653 was hij terug en verdedigde hij Johannes Vermeer toen de moeder van Vermeers toekomstige echtgenote probeerde te voorkomen dat Vermeer haar dochter trouwde. (Maria Thins stemde toe nadat Vermeer had beloofd katholiek te worden). Sommigen zien dat als aanwijzing dat Vermeer ooit Bramers leerling was, hoewel hun werkwijze en onderwerpen aanzienlijk verschillen. Het werk van Leonard Bramer is te zien in het Groninger Museum en bij Museum Bredius.  Salomon Lilian (2007) Old masters, p. 12.",male,1596,1674,Delft,Delft
Dirck de Bray,Q1911486,"Dirck de Bray (Haarlem, ca. 1635 - Goch, 1694) was een Nederlands kunstschilder, tekenaar, houtsnijder, boekbinder en prentkunstenaar uit de periode van de Gouden Eeuw.   De Bray werd geboren in een kunstenaarsgezin. Zijn vader en leermeester was Salomon de Bray, zijn broers waren Jan, Jacob en Joseph de Bray. Hun moeder Anna Westerbaen was een zuster van de schilder Jan Westerbaen en de dichter-dominee Jacob Westerbaen. Hun zuster Cornelia trouwde in 1648 met de schilder Jan Lievens.  Dirck De Bray ging in 1651 in de leer bij de Haarlemse boekbinder en -handelaar Passchier van Wesbusch, waar hij zich grafische technieken en de prentkunst meester maakte. Hij was tevens een voortreffelijk houtsnijder en vervaardigde onder meer een borstbeeld van zijn vader. Als schilder maakte hij voornamelijk bloemstillevens in water- en olieverf.  In 1671 werd hij lid van het Haarlemse Sint-Lucasgilde, waarvan hij ook secretaris werd. Rond 1680 nam hij als lekenbroeder zijn intrek in het klooster Gaesdonck bij Goch, waar hij in 1694 overleed. Werk van De Bray bevindt zich onder meer in het Haagse Mauritshuis en in het Rijksmuseum Amsterdam.",male,1635,1694,Haarlem,Goch
Jan de Bray,Q541789,"Jan de Bray (Haarlem, ca. 1627 - Amsterdam, april 1697) was een Nederlands kunstschilder. Hij was een zoon van de schilder en architect Salomon de Bray en in Haarlem de opvolger van Frans Hals. De dichter Jacob Westerbaen was zijn oom. Dirck de Bray, zijn broer, was boekbinder, etser en houtsnijder; Joseph de Bray legde zich toe op het schilderen van bloem- en visstillevens. Hun zuster Cornelia de Bray trouwde in 1648 met Jan Lievens.  Er is niet veel bekend over het leven van Jan de Bray. In 1663 en 1664 had de pest grote gevolgen voor zijn familie. Jan de Bray was ook onfortuinlijk in het huwelijk. Hij trouwde met Maria de Hees, met Margaretha de Meyer en met Victoria Maria Magdelana Stalpaert van der Wielen. Telkens is zijn vrouw binnen twee jaar overleden.  In 1672 trouwde Jan de Bray met Margaretha de Meijer, de weduwe van een Pommerse juwelier in de Sint Antoniesbreestraat. De Bray woonde op de Bakennessergracht en had een zoon uit het vorige huwelijk. Het echtpaar trouwde in de Sint Anna, een rooms-katholieke schuilkerk die door zijn vader was ontworpen. Een jaar later werd zij met grote praal begraven in de Grote of Sint-Bavokerk. In 1680 stierven zowel zijn derde echtgenote als zijn zoon.  Jan de Bray was een schilder van portretten en historiestukken. Hij is - samen met Caesar van Everdingen - de voornaamste vertegenwoordiger van het Hollands classicisme in de schilderkunst. Hij was hoofdman van het plaatselijke Sint-Lucasgilde en schilderde voor het stadhuis in Haarlem drie schoorsteenstukken. Hij maakte een dubbelportret van het echtpaar Margaretha van Bancken en Abraham Casteleyn. Mogelijk ontwierp hij als architect de Doopsgezinde kerk in Haarlem in 1682. In 1688 leverde hij plannen voor de zoetwatervoorziening van Amsterdam in samenwerking met Nicolaes Witsen. In 1689 werd hij failliet verklaard. In 1692 verhuisde hij naar de Lindengracht in de Jordaan.  Moltke, G.W., 'Jan de Bray', in: Haerlem, Jaarboek 1937, p. 33-59.",male,1627,1697,Haarlem,Amsterdam
Joseph de Bray,Q1708311,"Joseph de Bray (overleden Haarlem, 16 mei 1664) was een Nederlands kunstschilder en tekenaar uit de periode van de Gouden Eeuw. Zijn geboorteplaats en -datum zijn niet met zekerheid bekend. Het RKD vermeldt Haarlem als zijn waarschijnlijke geboorteplaats en stelt zijn geboortejaar op grond van bronnen vast tussen 1628 en 1634.  De Bray werd geboren in een kunstenaarsgezin. Zijn vader en leermeester was Salomon de Bray, zijn broers waren Jan, Jacob en Dirck de Bray. Hun zuster Cornelia de Bray trouwde in 1648 met de schilder Jan Lievens.  Evenals zijn broer Jan legde Joseph zich toe op het schilderen van stillevens, met name van bloemen en vis. Er zijn overigens niet veel werken bekend die vooralsnog met volledige zekerheid aan hem kunnen worden toegeschreven.  Tot zijn bekendste werken behoort het hier afgebeelde schilderij Lof van den Pekelharingh. Het toont een in mootjes gesneden haring, beboterd brood, een schaal met boter, uien en een karaf met bier en bijbehorende glazen. Het meest in het oog springend is echter de weergave van een afbeelding van het eveneens met haring en uien omrande gedicht ter ere van de pekelharing.   Het gedicht was van de hand van zijn oom, de dichter, arts en predikant Jacob Westerbaen uit diens bundel Minne-Dichten (in de uitgave van 1633) en zong de lof van de haring, die evenals de kabeljauwvangst stevig bijdroeg aan de welvaart van de Nederlanden in de 17e eeuw. Het gedicht zoals weergegeven op het schilderij eindigt overigens met de enigszins scabreuze tekst: Maeckt dat men ook wel pist / En dat u niet en mist / (Met oorelof) het kacken; / Geen winden laet hij rust / Hij doet de maegh met lust / Naer spijs en drincke snacken.  Een schilderij met dezelfde titel en hetzelfde thema uit 1657 bevat eveneens de tekst van het gedicht, ditmaal weergegeven in een opengeslagen boek en vergezeld van een ander gedicht van dezelfde auteur, getiteld Verhuysinge van Cupido. Dit werk bevindt zich in het Suermondt-Ludwig-Museum in Aken.  Joseph de Bray overleed in 1664 in Haarlem aan de gevolgen van de pest.",male,1630,1664,Haarlem,Haarlem
Salomon de Bray,Q541736,"Salomon de Bray (Amsterdam, 1597 - Haarlem, 11 mei 1664) was een Nederlands kunstschilder en architect.  Salomon de Bray vestigde zich vóór 1617 in Haarlem, waar hij geleerd zou hebben bij Hendrick Goltzius en Cornelis van Haarlem, en waar hij in 1625 in het huwelijk trad. Hij stierf waarschijnlijk aan de pest, en werd in de Sint-Bavo begraven. Drie van zijn tien kinderen werden ook schilder, Jan, Dirck en Joseph de Bray.  Salomon de Bray schilderde zowel historiestukken als portretten en landschappen. Als katholiek vervaardigde hij waarschijnlijk altaarstukken voor schuilkerken. Hij werkte mee aan de decoratie van het Huis ten Bosch in Den Haag. Zijn werken ademen de geest van het opkomende Hollands classicisme, en zijn te vergelijken met die van Pieter de Grebber.  Behalve schilder was Salomon de Bray ook actief als ontwerper van zilverwerk, als dichter, als architect en als stedenbouwkundige. Als architect was hij betrokken bij de bouw of verbouw van het stadhuis, de Zijlpoort, de St. Annakerk, allen in Haarlem, het kasteel in Warmond en het burgerweeshuis in Nijmegen.  Salomon de Bray was bevriend met de componist Cornelis Padbrué, die een gedicht van hem op muziek zette.  Van 2 februari tot en met 22 juni 2008 was de tentoonstelling 't Zit in de genen in het Frans Hals Museum in Haarlem te zien met werken van onder andere Salomon de Bray.  Een bekend schilderij van Salomon de Bray is de ingebakerde baby's De tweeling Clara en Aelbert de Bray uit 1646.",male,1597,1664,Amsterdam,Haarlem
Bartholomeus Breenbergh,Q809318,"Bartholomeus Breenbergh (Deventer, 13 november 1598 (doop) – Amsterdam, 15 oktober 1657 (begrafenis)) was een Nederlands kunstschilder.  Breenbergh vestigde zich in Amsterdam en trok vervolgens in 1619 naar Rome.  Daar deelde hij een woning met de Vlaamse schilder Frans van de Kasteele en hij werkte samen met een andere Vlaming, de landschapsschilder Paul Bril, die toen een grote invloed op hem uitoefende. Vanaf 1623 kwam hij echter geheel onder de invloed van de Italiaanse landschappen van de iets oudere Cornelis van Poelenburgh. De werken van beide schilders zijn soms zelfs zeer moeilijk van elkaar te onderscheiden. Op zijn beurt oefende Breenbergh weer invloed uit op de Franse schilder Claude Lorrain. Breenbergh hoorde bij de oprichters van de Bentvueghels, waar hij de bijnaam ""Het Fret"" aannam.  Pas in 1633 keerde Breenbergh terug naar Amsterdam, waar hij tot zijn dood bleef, en waar hij zijn schilderijen en etsen maakte op basis van de tekeningen uit Italië. Hij onderging er nog de invloed van de voorlopers van Rembrandt van Rijn, als Pieter Lastman en Nicolaes Moeyaert, maar hij plaatste hun Bijbelse en mythologische taferelen in Italiaanse landschappen.",male,1598,1657,Deventer,Amsterdam
Quirijn van Brekelenkam,Q2123501,"Quiringh Gerritszoon van Brekelenkam (Zwammerdam ?, na 1622 – Leiden, circa 1669) was een Nederlands kunstschilder.  Over zijn leven is weinig met zekerheid bekend. Omdat zijn zus Aeltgen in Zwammerdam is geboren, wordt aangenomen dat ook Quiringh daar ter wereld is gekomen. Bij een volkstelling in 1622 in Zwammerdam komt de naam Van Brekelenkam niet voor en daarom wordt aangenomen dat hij na dat jaar is geboren. Aeltgen was overigens getrouwd met Johannes van Oudenrogge, een schilder van boeren- en stalinterieurs.  Brekelenkam trouwde op 11 april 1648 met Marie Jans Charle. Het echtpaar kreeg zes kinderen, maar na de geboorte van het laatste kind in 1655 stierf de echtgenote. Op 5 september 1656 hertrouwde Van Brekelenkam met Elisabeth van Beaumont. Zij kregen samen drie kinderen.  De eerste datum die van Brekelenkam bekend is, is 18 maart 1648, de datum waarop hij zich inschreef bij het Sint Lucasgilde in Leiden. In verband met de betalingen van zijn jaargeld aan het gilde wordt hij vermeld van 1648 tot 1650 en van 1658 tot 1667. Doordat zijn werk verwantschap vertoont met dat van de Leidse fijnschilders, wordt het voor mogelijk gehouden dat hij een leerling was van Gerrit Dou.  Het vroegst bekende schilderij van de hand van Brekelenkam dateert uit 1648, het laatst bekende schilderij van zijn hand, De goudweger, dateert uit 1668. Vermoedelijk is hij rond 1669 gestorven.",male,1622,1668,South Holland,Leiden
Elias van den Broeck,Q722323,"Elias van den Broeck (Antwerpen, 1649 of 1650 - Amsterdam, begr. 6 februari 1708) was een Nederlands kunstschilder. Hij vervaardigde voornamelijk stillevens.  In 1665 bevond hij zich in Amsterdam, waar hij een leerling was van Cornelis Kick. In 1669 was hij in Utrecht in de leer bij Jan Davidsz. de Heem. Zijn beide leermeesters waren actief in hetzelfde genre.  In 1673 ging hij samen met De Heem naar Antwerpen, waar hij lid werd van het plaatselijke Sint-Lucasgilde. In 1685 ging hij echter terug naar Amsterdam, waar hij zijn verdere leven zou blijven wonen. Hij was zelf de leermeester van de bloemschilder Philip van Kouwenbergh.",male,1652,1708,Amsterdam,Amsterdam
André Broedelet,Q20962177,"André Victor Leonard Broedelet (Batavia, 18 januari 1872 – Leiden, 14 februari 1936) was een Nederlandse schilder.  Broedelet werd geboren in Nederlands-Indië als zoon van de Nederlandse militair Jacobus Salomon Broedelet (1844-1902) en Adriana Johanna Charlotta Kervel (1853-1940). Hij trouwde in 1901 in Rotterdam met de schilderes Hetty Henkes (1877-1966). Hij is de broer van schrijfster Lucie Broedelet.   Broedelet werd opgeleid aan de Haagse Academie (1889-1895) bij Frits Jansen, hij won er in het laatste jaar een zilveren legpenning voor zijn schilderij van een naaktmodel. Hij studeerde verder aan de Academie in Antwerpen bij Karel Verlat. Van 1900-1904 was hij 'pensionaire' van koningin Wilhelmina. In 1904 won Broedelet de bronzen penning op de wereldtentoonstelling in Saint Louis. Hij schilderde onder meer portretten, stillevens en genrevoorstellingen.  Broedelet was lid van Arti et Amicitiae en de Pulchri Studio. Hij overleed op 59-jarige leeftijd, na een operatie in Leiden. Hij werd begraven op Oud Eik en Duinen in Den Haag.",male,1872,1936,Batavia,Leiden
Jan Gerritsz van Bronckhorst,Q2424907,"Jan Gerritsz. van Bronckhorst, Bronckhorst ook gespeld als Bronchorst en Bronkhorst (Utrecht, 1603 - Amsterdam, voor 22 december 1661) was een Nederlands kunst- en glasschilder en etser. Bronckhorst schilderde grootschalige historiestukken, schoorsteen- en zolderstukken, portretten, naakten en allegorieën, aanvankelijk enigszins beïnvloed door het caravaggisme.  Bronckhorst was de zoon van Gerrit Jacobsz. van Bronckhorst, een tuinier en Feijske Claesdr. van Doorn. Hij werd opgeleid als glasschilder door Jan Verburgh (1614), en vervolgens, van 1620-1622, in Atrecht en Parijs. Terug in Utrecht (1622) volgde hij lessen aan de Utrechtse tekenacademie van Gerard van Honthorst en bekwaamde zich in het graveren. In 1626 trouwde hij met Catalijntje van Noort, de dochter van een bierbrouwer. In 1628 was hij in Brussel om de ramen van de Onze-Lieve-Vrouw-ter-Zavelkerk te restaureren. Hij maakte etsen van schilderijen van Van Poelenburgh, die hem er toe zette zelf te gaan etsen. In 1637 kreeg hij van de stadhouder de opdracht het Beleg van Breda (1637) te etsen.  Hij trad in 1639 toe tot het Sint-Lucasgilde in Utrecht. In 1646 woonde hij op het Domkerkhof. Meer en meer begonnen zijn werken een classicistische inslag te vertonen, wat hem tot een veelgevraagd schilder van officiële opdrachten maakte, zoals de ramen van de Nieuwe Kerk in Amsterdam in 1647 en 1658. Rond 1650 verhuisde hij naar Amsterdam, waar hij lid werd van de schutterij. In 1652 werd hij poorter net als vele andere schilders. Hij beschilderde de luiken van het orgel van de Nieuwe Kerk en werkte mee aan de decoratie van het nieuwe stadhuis op de Dam.  In 1661 werd hij ziek en zou aan het einde van dat jaar zijn begraven in de Westerkerk.",male,1603,1661,Utrecht,Amsterdam
Adriaen Brouwer,Q364139,"Adriaen Brouwer (Oudenaarde, ca. 1604 – Antwerpen, vóór 1 februari 1638) was een Vlaamse kunstschilder en tekenaar en een pionier van de genreschilderkunst. Hij was aanvankelijk actief in de Noordelijke Nederlanden, maar kende zijn vruchtbaarste periode in de Scheldestad, waar hij op jonge leeftijd aan ziekte overleed.  Reeds kort na het overlijden van de schilder Brouwer bestond er onduidelijkheid over zijn afkomst. Op basis van archiefonderzoek in Amsterdam, Antwerpen, Gouda, Haarlem en Oudenaarde werd vastgesteld dat Adriaen Brouwer hoogstwaarschijnlijk tussen 1603 en 1605 in Oudenaarde werd geboren als zoon van Adriaen de Brauwere en Maria de Sutter. Zijn vader was er vermoedelijk werkzaam in de tapijtnijverheid, als tekenaar van kartons voor Oudenaardse wandtapijten. In 1613 is de laatste vermelding van deze familie in Oudenaarde, omdat het gezin verhuisde naar de Noordelijke Nederlanden.  De historische sporen leiden naar Gouda (1614), waar de vader van Adriaen Brouwer werk vond in de tapijtnijverheid. Adriaen kan daar in contact zijn gekomen met de Amsterdamse kunsthandelaar Michiel Le Blon. Brouwer verbleef in 1626 in Amsterdam, waar hij inwoonde en werkte bij de Vlaamse schilder-herbergier Barend Van Someren. In hetzelfde jaar staat Adriaen Brouwer ook in Haarlem vermeld als ""beminnaer"" van de rederijkerskamer ""De Wijngaertrancken"". Pieter Nootmans roemt hem in 1627 in een eredicht als ""Schilder van Haerlem"". Daarnaast wordt hij in veel bronnen als leerling van Frans Hals in Haarlem genoemd. Hiervoor is geen direct bewijs, maar stilistische verwantschap maakt het aannemelijk. De manier waarop Frans Hals emoties wist vast te leggen op doek, zien we terugkomen in het werk van Adriaen Brouwer.  In 1631 verhuisde Brouwer naar Antwerpen, wat kan worden afgeleid uit zijn inschrijving bij het Sint-Lucasgilde. Zijn verblijf in de Scheldestad werd de vruchtbaarste periode van zijn kunstenaarsloopbaan. Twee jaar later was hij opnieuw in Haarlem om in het bijzijn van zijn familie als getuige op te treden bij de doop van zijn nicht. Kort na zijn terugkomst in Antwerpen werd Adriaen Brouwer gevangen genomen en opgesloten in den casteele van Antwerpen. In de bronnen worden hier verschillende redenen voor genoemd: volgens sommigen werd hij door de Spanjaarden op beschuldiging van spionage vastgezet, anderen houden het op belastingschulden. Zeker is dat Brouwer regelmatig in de schulden zat. In de gevangenis sloot hij vriendschap met de bakker Joos van Craesbeeck, die hij leerde schilderen. Na zijn vrijlating ging Brouwer wonen bij de etser Paulus Pontius en werd hij lid van de rederijkerskamer ""De Violieren"".  Brouwer stierf kennelijk als een arme man en werd begraven in de kerk van de karmelieten. Volgens Houbraken zou hij eerst in een massagraf voor pestdoden zijn geworpen en liet Rubens een maand later het lijk opgraven en deftig begraven. Wat vaststaat, is dat Brouwers leerling Jan-Baptist Dandoy zijn nalatenschap afwikkelde.  Brouwer was met zijn vriend David Teniers de Jonge een van de bekendste genreschilders uit de 17de eeuw. Hun werk in de traditie van Pieter Bruegel de Oude was dermate populair dat men bij hun leven al ging spreken over ""brouwerkens"" en ""tenierkens"" (om schilderijen in hun stijl aan te duiden). De scènes van Brouwer zijn veelal kleine panelen die zich haast uitsluitend afspelen in kroegen of onder boeren (gevechten, dansen, kaartspelers, rokers en drinkers...). Deze levendige taferelen gaven blijk van een scherp observatievermogen. Stilistisch onderscheidde Brouwer zich door zijn kleurgebruik en losse schildertechniek. Hij maakte ook groepsportretten en tronies, een genre dat hij mee hielp ontwikkelen. Op het einde van zijn leven schilderde Brouwer enkele landschappen.  De mobiele Brouwer was bevriend met schilders die ook reislustig waren. Hij geldt als een brugfiguur tussen de Noordelijke en Zuidelijke Nederlanden. Een uitgesproken invloed had hij op de broers Adriaen en Isaac van Ostade en op David Teniers de Jonge. Zijn werk werd door kunstenaars als Rubens en Rembrandt verzameld en bestudeerd. In de nalatenschap van Rubens zaten zeventien schilderijen van Brouwer en Rembrandt bezat er zes. De Hollandse meester waardeerde ook Brouwers tekenkunst, zoals blijkt uit de aankoop van een schetsboek.  Aan Adriaen Brouwer worden slechts een 65 werken toegeschreven, waaronder enkele tekeningen. Ze zijn niet gedateerd en vaak ook niet gesigneerd, tenzij met een gemakkelijk na te bootsen monogram. Vele van de onder zijn naam voorkomende werken zijn kopieën of pastiches van zijn talrijke navolgers, onder wie Hendrick Martensz. Sorgh, Cornelis Saftleven, Egbert van Heemskerck, David II Teniers, David III Ryckaert en Joos van Craesbeeck. De toeschrijvingen aan Brouwer worden nog af en toe herzien.  De Vlaamse schrijver en dichter Felix Timmermans wijdde een roman, getiteld Adriaen Brouwer, aan Brouwer, die in 1948 postuum verscheen. Ook al is het boek, gelet op de weinige beschikbare historische gegevens, als fictie geschreven, toch schetst het een boeiend beeld van de kunstenaar en zijn tijd.  De BRT zond in 1986 een driedelige miniserie uit over het leven van Brouwer. De kunstenaar werd gespeeld door Lucas Vandervost in een regie van Peter Simons.",male,1605,1638,Oudenaarde,Antwerp
Hendrick ter Brugghen,Q437233,"Hendrick Jansz. ter Brugghen of Terbrugghen (vermoedelijk Den Haag, 1588 – Utrecht, 1 november 1629) was een Nederlands schilder, die gerekend wordt tot de Utrechtse caravaggisten.  Over het leven van Hendrick ter Brugghen is weinig bekend. Wat door onderzoek naar boven is gekomen laat zich door het onderstaande samenvatten.  Ter Brugghens ouders waren woonachtig geweest in Utrecht, maar zijn vader Jan Egbertsz. ter Brugghen was sinds 1585 een deurwaarder in dienst van de Staten van Holland. Daarom wordt meestal verondersteld dat Hendrick in Den Haag is geboren. Hij kwam in de leer bij Abraham Bloemaert in Utrecht. Nadat hij rond 1607 mogelijk als soldaat had gediend, maakte hij een studiereis naar Italië. Daar gaven op dat moment de werken van Caravaggio de toon aan. Het is onwaarschijnlijk dat de twee schilders elkaar hebben ontmoet, aangezien Caravaggio in 1606 uit Rome was gevlucht en op Sicilië leefde. Van zijn verblijf in Italië zijn geen documenten of schilderijen overgeleverd.  In de vroege herfst van 1614 keerde Ter Brugghen terug naar Utrecht en in 1616 werd hij daar ingeschreven als lid van het Sint-Lucasgilde. In hetzelfde jaar trouwde hij met Jacomijna Verbeeck, de stiefdochter van zijn oudere broer, de herbergier Jan Jansz. ter Brugghen. Uit dit huwelijk zouden acht kinderen geboren worden. Het gezin vestigde zich in een huis aan de Snippenvlucht, het bebouwde stukje Oudegracht tussen Stadhuisbrug en Bakkerbrug. Hier zou Ter Brugghen in 1627 zijn bezocht door Rubens tijdens diens korte verblijf in Utrecht. Ter Brugghen overleed op relatief jonge leeftijd, waarschijnlijk aan de pest. Hij werd begraven in de Buurkerk te Utrecht.  Traditioneel wordt de Aanbidding van de koningen uit 1619 beschouwd als het oudst gedateerde en gesigneerde schilderij van Ter Brugghen. Sommige kunsthistorici beschouwen het schilderij Berouwvolle Petrus als zijn oudst bekende werk, maar hierover is geen consensus. Hij schilderde met name zogenaamde historiestukken, in zijn geval vooral Bijbelse taferelen. Opvallend daarbij is dat hij soms expliciet katholieke onderwerpen uitbeeldde, hoewel hij in een gereformeerde kerk trouwde. En in elk geval vier van zijn kinderen (alleen van vier is de registratie bewaard gebleven) zijn daar ook gedoopt. Daarnaast zijn er vele genrestukken van zijn hand, vaak eenfigurige muzikanten en drinkers, zoals die veel door de caravaggisten werden uitgebeeld.  Ter Brugghen moet in Italië niet alleen de invloed van Caravaggio hebben ondergaan. Van diens navolger Orazio Gentileschi lijkt hij een iets koeler palet en een minder dramatische lichtbehandeling overgenomen te hebben, en van Bartolommeo Manfredi de voorliefde voor het uitbeelden van muzikanten ten halve lijve. Kort na 1620 wordt zijn werk merkwaardig genoeg uitgesprokener caravaggistisch. Voor een tweede reis naar Italië, die weleens als verklaring is aangevoerd, bestaan geen aanwijzingen. Mogelijk werd hij beïnvloed door de terugkeer uit Italië van Gerard van Honthorst en Dirck van Baburen rond die tijd.  Uit de werken van Ter Brugghen en Baburen blijkt een opvallende verwantschap in schildertrant. Dat heeft de indruk gegeven dat ze mogelijk een atelier deelden. Hiervoor ontbreekt echter elk feitelijk bewijs. De overeenkomsten in hun werk kunnen ook een gevolg zijn van het gegeven dat ze niet alleen door Caravaggio werden beïnvloed, maar met name ook door Jusepe de Ribera.  Toch behield Ter Brugghen steeds een zeer persoonlijke stijl, duidelijk geënt op de Nederlandse traditie. Soms zijn in zijn werk merkwaardige, middeleeuws aandoende elementen aanwijsbaar. Zijn beste schilderijen vallen op door een subtiel kleurgebruik, waarin weinig gebruikte combinaties voorkomen. Hoewel Ter Brugghen bewust variatie aanbracht in zijn schilderstijl, is er van een duidelijke lineaire ontwikkeling nauwelijks sprake. Dit maakt het moeilijk ongedateerde werken chronologisch te plaatsen.  Ter Brugghen schijnt tijdens zijn leven een goede reputatie te hebben gehad. Constantijn Huygens roemt hem als een van de beste Nederlandse historieschilders, en men veronderstelt dat Vermeer door zijn kleurgebruik werd beïnvloed. Toch zal hij in Utrecht in de schaduw van de zeer succesvolle Honthorst hebben gestaan. Later in de zeventiende eeuw liet Joachim von Sandrart zich kritisch over hem uit in zijn boek Teutsche Academie der Edlen Bau-, Bild- und Mahlerey-Künste (1675):  Om iets aan de tanende reputatie van Hendrick ter Brugghen te doen, liet diens enig overgebleven zoon Richard ter Brugghen rond 1707 een pamflet verschijnen waarin hij fel uithaalde naar Von Sandrart, en propaganda voor zijn vader maakte. Zo schreef hij dat Rubens bij zijn bezoek aan Utrecht  Toch raakte Ter Brugghen in de volgende eeuwen in de vergetelheid. Tegenwoordig is Hendrick ter Brugghen echter de meest gewaardeerde zeventiende-eeuwse schilder uit Utrecht. Schilderijen van hem bevinden zich in musea verspreid over de hele wereld.  Volgens Arnold Houbraken bevond het volgende grafschrift zich in de Utrechtse Buurkerk:  Utrecht, Centraal Museum:  Amsterdam, Rijksmuseum:  Den Haag, Mauritshuis:  Rotterdam, Museum Boijmans Van Beuningen :  Deventer, Historisch Museum Deventer:  Diest, Stadsmuseum De Hofstadt:",male,1588,1629,The Hague,Utrecht
Hendrick van der Burgh,Q3065424,"Hendrick van der Burgh, ook Van der Burch (Honselersdijk, 1627 - Leiden?, na 1664) was een Nederlands kunstschilder, tekenaar en prentkunstenaar. Hij vervaardigde portretten en genrestukken, die hij signeerde met 'HVB'.   Zijn ouders waren Rochus Hendricksz van der Burch, kaarsenmaker, en Diewertje Jochmsdr van Vliet. Hij had zeker 4 zussen, waarvan Annetje getrouwd was met de zilversmid Barent Jacobsz Gast en Jannetje met Pieter de Hooch, wiens werk grote overeenkomst vertoont met dat van Van der Burgh. Hun beider namen komen voor in diverse notariële documenten. In 1633 verhuisde het gezin naar Voorburg, en later naar de Binnenwatersloot te Delft.   Hendricks naam komt voor het eerst voor in Delftse documenten van 1642. Van der Burgh werd op 24 januari 1649 lid van het Delftse Sint-Lucasgilde. Het is onbekend van wie hij het schildersvak leerde.  Van 1655 tot 1659 was hij in Leiden, waar hij eveneens lid was van het gilde. Hij trouwde er in november 1655 met Cornelia Cornelisdr. van Rossum. In Leiden huurde het echtpaar een huis op stand aan het Rapenburg in Leiden, tegenover de universiteit. Zij kregen vijf kinderen, van wie de zoon Rochus (1658 geboren) eveneens kunstschilder werd.  In 1659 was hij met zijn familie verhuisd naar Amsterdam, om in 1661 weer in Leiden te zijn teruggekeerd. In 1664 zou hij mogelijk weer naar Delft zijn teruggekeerd omdat hij er toen zijn lidmaatschap van het Lucasgilde betaalde. Zijn jongste kind werd echter in 1666 in Leiden gedoopt.   De sterfdatum en -plaats van de schilder zijn onbekend. Hij overleed in Delft of in Leiden.",male,1627,1664,Delft,
Willem Pieterszoon Buytewech,Q767225,"Willem Pieterszoon Buytewech (Rotterdam, 1591/1592 - 23 september 1624) was een Noord-Nederlandse kunstschilder, tekenaar en etser. Hij geldt als de “uitvinder” van het Nederlandse genrestuk. Van hem zijn zo'n 125 tekeningen, 32 etsen en zes schilderijen bekend.  Willem Buytewech was een zoon van de schoenmaker en kaarsenmaker Pieter Jacobszoon. Zijn leertijd bracht hij door in Haarlem, waar hij in 1612 bij het Sint Lucasgilde ingeschreven werd. Kort tevoren, in 1610, was ook Frans Hals gildelid geworden, die met zijn werk duidelijk een sterke invloed op Willem Buytewech had. Talrijke getekende kopieën naar werken van Frans Hals bewijzen dat duidelijk. Na zijn huwelijk op 10 november 1613 met Aeltje van Amerongen keerde Willem Buytewech terug naar Rotterdam. De banden met Haarlem bleven echter bestaan.  Willem Buytewech ligt bij zijn vader begraven in de Grote of Sint-Laurenskerk (Rotterdam). De zerk overleefde het bombardement van 1940, en is in een der kapellen te zien.  Willem Buytewech was primair als graficus werkzaam. Tot zijn thema's behoorden vooral genrestukken en landschappen, maar ook Bijbelse en allegorische voorstellingen. Zijn bekendste en gedateerde werken ontstonden tussen de jaren 1606 en 1621. Vandaag de dag zijn uit zijn oeuvre nog maar zes schilderijen overgebleven, alle genrestukken. Bijzonder bekend is zijn “Vrolijke gezelschap op een tuinterras"" (1616/1617). Zijn bijnaam luidde “Gheestige Willem”, niet alleen vanwege deze vrolijke schilderijen, maar ook vanwege de humor die hij van nature bezat.",male,1591,1624,Rotterdam,Rotterdam
Arent Arentsz,Q1854019,"Arent Arentsz, bijgenaamd Cabel naar de naam van zijn huis aan de Prinsengracht (Amsterdam, 1585 of 1586 – aldaar, begr. 18 augustus 1631) was een Nederlands kunstschilder. Hij was een zoon van de schilder Aert Pietersz en een kleinzoon van Pieter Aertsen.  Arentsz schilderde voornamelijk taferelen van wijd uitgestrekte rivier- en oevergezichten en zomerse en winterse landschappen, meestal op kleine en brede panelen. De figuren, vaak vissers, visverkopers en jagers, zijn veelal geheel op de voorgrond geplaatst tegen een centraal geplaatste horizon. Hij was een volgeling van de vermaarde 'winterschilder' Hendrick Avercamp. Cabel is een van de eersten die gezichten op Amsterdam heeft geschilderd.",male,1585,1631,Amsterdam,Amsterdam
Jan van Call,Q2197512,"Jan van Call (Nijmegen, 1656 - Den Haag, 1703 of 1706) was een Nederlands schilder en graveur.  Van Call was een autodidact die bekend werd van de vele landschappen, stadsgezichten en gebouwen die hij tekende en graveerde. Hij maakte een lange reis via Duitsland en Zwitserland, langs de Rijn, naar Rome waarbij hij onderweg vele werken maakte. Vandaar reisde hij (mogelijk samen met Johan Teyler) via Malta naar Alexandrië, Caïro en Aleppo. In zijn laatste jaren tekende hij ook veldslagen en belegeringen uit de Spaanse Successieoorlog. Door Pieter Schenk de oudere werden 71 van zijn prenten uitgegeven onder de titel Admirandum quadruplex spectaculum.  Zijn zoon Pieter van Call (1688) heeft zijn laatste oorlogswerken voltooid en maakte ook zelf stadsgezichten van onder andere Kleef. Zijn andere zoon Jan van Call (1689) werkte als kunstenaar onder andere voor de koning van Pruisen (1714) en schilderde in Brabant en Vlaanderen vestingen die tijdens de Zevenjarige Oorlog belegerd werden door de Fransen.",male,1655,1703,Nijmegen,The Hague
Abraham van Calraet,Q1942240,"Abraham van Calraet (Dordrecht, oktober 1642 - aldaar, 11 juni 1722) was een Nederlands kunstschilder en houtsnijder. Hij vervaardigde landschappen, stillevens, genrestukken, portretten, historiestukken en dierschilderijen.  Van Calraet was een zoon van de Utrechtse beeldhouwer Pieter Jansz. van Calraet. Hij werd in het vak in Dordrecht opgeleid door de gebroeders Huppe, assisteerde soms zijn vader bij het beeldhouwen, maar koos uiteindelijk voor de schilderkunst. Hij was als schilder actief vanaf ca. 1670 en maakte in zijn vroege periode vooral vruchtenstillevens.   Op 7 juli 1680 trouwde hij met Anna Bisschop, een dochter van de eveneens Dordtse schilder Cornelis Bisschop. Hij woonde en werkte zijn hele leven in Dordrecht.   Abrahams broer Barent, die aanvankelijk vooral paarden schilderde, was een leerling van Albert Cuyp. Ook Abraham kende het werk van Cuyp en werd er door beïnvloed. De ondertekening A.C. heeft ertoe geleid dat veel van Van Calraets dierenschilderijen oorspronkelijk werden toegeschreven aan Cuyp.",male,1642,1722,Dordrecht,Dordrecht
Jacob van Campen,Q536951,"Jacob van Campen (Haarlem, 2 februari 1596 – Amersfoort, 13 september 1657) was een Nederlandse architect en kunstenaar.  Jacob van Campen werd waarschijnlijk geboren op 2 februari 1596 in Haarlem. Constantijn Huygens vermeldt zijn verjaardag in twee gedichten en het geboortejaar is af te leiden uit een akte van 9 februari 1617 waarin staat dat hij toen 19 jaar was. Hij stamde uit een welgestelde familie en bracht zijn jeugd door in zijn geboortestad Haarlem.  Van Campen was Heer van Randenbroek, en ging, vooral bij wijze van tijdverdrijf, schilderen. In 1614 werd hij lid van het Sint-Lucasgilde. Na een verblijf in Italië van 1617 tot 1624 keerde hij terug naar Nederland, waar hij de ideeën van Andrea Palladio, Vincenzo Scamozzi en de klassieke architectuur van Vitruvius combineerde met de inheemse baksteenbouw. Het resultaat was het Hollands classicisme, een bouwstijl die behalve in Nederland ook internationaal van invloed was. Van Campen was bevriend met Constantijn Huygens, samen ontwierpen ze zijn nieuwe huis. Op Johan Maurits van Nassau-Siegen, de ontwerper van de De Kleefse tuinen en de Grote Keurvorst in Berlijn had Van Campen zelfs na zijn dood veel invloed. Frederik Willem van Brandenburg wenste koste wat het kost een boek door Van Campen geschreven te bezitten. Het stadhuis en het stadspaleis in Potsdam zijn op de ideeën van Van Campen gebaseerd.  Van Campen was actief als architect, kunstschilder en ontwerper van decoratie-programma’s, zoals voor het kerkorgel in Alkmaar. Zijn kunst had tegelijk ook een invloed op de beeldhouwkunst. Bij zijn werken werd hij geassisteerd door Pieter Post, Daniël Stalpaert, Matthias Withoos, Philips Vingboons, Artus Quellinus, Tielman van Gameren en Rombout Verhulst. Mogelijk werkte hij ook samen met Albert Eckhout.  Tijdens de bouw van het Amsterdamse stadhuis, het tegenwoordige Paleis op de Dam, woonde Van Campen in het duurste logement in de Kalverstraat en zijn verteringen waren navenant. In 1654 is Van Campen met ruzie vertrokken, waarschijnlijk in verband met het ontwerp van de tongewelven. Stalpaert won en beëindigde het project - naar verluidt - met minder fraaie oplossingen.  Jacob van Campen overleed op 13 september 1657, volgens Houbraken op Randenbroek, de buitenplaats bij Amersfoort, die hij in 1625 had geërfd van zijn moeder. Hij werd op 23 september 1657 begraven in de Sint-Joriskerk in Amersfoort. Korte tijd erna lieten de erfgenamen boven het graf een epitaaf aanbrengen met een kort gedicht van Vondel.  Van Campen is nooit getrouwd geweest, maar had wel een zoon, Alexander van Campen, over wie vrijwel niets bekend is, behalve dat Margareta, Van Campens zus, hem in 1658 een levenslange jaarrente van 100 gulden legateerde.  Evenals andere architecten van het Hollands classicisme is Jacob van Campen zijn loopbaan begonnen als kunstschilder. Het is niet bekend wie zijn leermeester was. De Haarlemse schilder Pieter de Grebber zou hiervoor in aanmerking kunnen komen.  De vroegste werken van Van Campen verraden verder de invloed van de Utrechtse caravaggisten. Zijn latere schilderijen en de wanddecoraties voor onder andere Paleis Huis ten Bosch worden evenals zijn architectuurontwerpen gerekend tot het Hollands classicisme. Paulus Bor (uit Amersfoort) en Caesar van Everdingen behoorden waarschijnlijk tot zijn leerlingen.  Tot Van Campens vroegst bekende bouwwerken behoren het Coymanshuis aan de Keizersgracht uit 1625 en het Huis ten Bosch in Maarssen uit 1628. De opdrachtgevers van deze beide huizen waren familie van elkaar: Pieter Belten was getrouwd met een zus van de broers Coymans. De verbouwing van het Rembrandthuis aan de Jodenbreestraat (ca. 1633 ?), waarvan Pieter Belten mede-eigenaar was, is ook met Van Campen in verband gebracht.  Omdat Van Campen in de jaren 1630 enkele belangrijke gebouwen voor de stad Amsterdam ontwierp, zoals de Heiligewegspoort en de eerste stenen stadsschouwburg van Amsterdam (naar het voorbeeld van Teatro Olimpico in Vicenza), is lange tijd gedacht dat hij ook betrokken was bij andere stadsprojecten uit deze tijd, zoals het Accijnshuis en de afbouw van de Westertoren. Onderzoek sinds de jaren 1980 naar de voorbeelden en de werkwijze van Van Campen heeft echter uitgewezen dat dit onwaarschijnlijk is. Deze gebouwen vielen onder de verantwoordelijkheid van Pieter de Keyser, de toenmalige stadssteenhouwer. Bovendien passen ze niet in de stijl van Van Campen. Pieter de Keyser volgde bij zijn ontwerpen meestal het traktaat van Vignola (zoals bij het Accijnshuis), terwijl Van Campen uitging van Scamozzi, een leerling van Palladio.  Hoewel de naam van Jacob van Campen onlosmakelijk verbonden is met de bouw van het nieuwe stadhuis, was hij niet de eerste keuze voor het stadsbestuur. Hij moest net als andere architecten een voorstel indienen. In 1647 duikt zijn naam voor het eerst op in verband met het ontwerp. Het moest een volmaakt gebouw worden, met een volmaakte maatvoering, volmaakte verhoudingen en een volmaakte boodschap aan de toeschouwer. Zijn kracht lag in de strenge proporties en de relatief sobere versiering die zich beperkte tot het beeldhouwwerk van de kapitelen en de twee grote frontons aan de voor- en achtergevel, uitgevoerd door Artus Quellinus. De eenvoudige entree zonder trappen was verstopt op de begane grond. Constantijn Huijgens en Vondel noemden het ""het achtste wereldwonder"".  Van Campen ontwierp behalve huizen en paleizen ook enkele kerken die speciaal waren ingericht voor de protestantse eredienst. Het gaat om de kerken in Renswoude en Hooge Zwaluwe, en verder de nieuwbouw van de Nieuwe Kerk in Haarlem. Pieter Saenredam, die de schetsen van Van Campen vaak in het net uitgewerkte, maakte van dit laatste ontwerp drie schilderijen en acht prenten. Van Campen ontwierp ook de grotendeels niet-uitgevoerde toren voor de Nieuwe Kerk.  Naast gebouwen ontwierp Van Campen ook wegen. De weg tussen Utrecht en Amersfoort, de Amersfoortseweg, ook bekend als de 'Wegh der Weegen', is van zijn hand.  Tenzij anders vermeld zijn de gegevens voor deze lijst ontleend aan: Koen Ottenheym, ""Architectuur"", in: Jacob van Campen. Het klassieke ideaal in de Gouden Eeuw (1995), p. 155-200.  Het catalogusnummer verwijst naar: Quentin Buvelot, ""Catalogus van de schilderijen en tekeningen van Jacob van Campen"", in:  Jacob van Campen. Het klassieke ideaal in de Gouden Eeuw.  Vrouw bij haar toilet  Voor een kamer in het Huis Beekhoven (bijgenaamd 'Het Hoogerhuis') bij Amersfoort heeft Jacob van Campen rond 1645-1650 negen trompe-l'oeilschilderingen in olieverf geschilderd (3 x 3 panelen). Lange tijd werd gedacht dat dit 'Hoogerhuis' Van Campens eigen buitenplaats Randenbroek was, maar dit is niet correct. Het gaat om het nabijgelegen huis van Arent van Wijnbergen, dat in 1879 werd gesloopt. Het Museum Flehite in Amersfoort heeft de panelen in langdurig bruikleen van het Rijksmuseum Amsterdam.  Van de ontwerpen die Jacob van Campen heeft gemaakt voor zijn bouwprojecten en decoratieprogramma's zijn maar enkele tekeningen bewaard gebleven. Hij liet zijn schetsen meestal uitwerken door bevriende collega's en assistenten, zoals Pieter Saenredam (in Haarlem), Pieter Post (in Den Haag) en Philips Vingboons (in Amsterdam).",male,1596,1657,Haarlem,Amersfoort
Govert Dircksz Camphuysen,Q955815,"Govert Dircksz. Camphuysen (Dokkum 1624 - Amsterdam, 1672) was een schilder van portretten, stillevens, Italiaanse landschappen en boerenstukken. Hij is beïnvloed door het werk van Paulus Potter en Aert van der Neer.  De schilder Govert Dirksz. was de zoon van Dirk Raphaelsz. Camphuysen, een Remonstrantse predikant, dichter en schrijver van stichtelijke werken. Hij had gestudeerd in Leiden en werkte te Loevesteyn en Utrecht, en moest vanwege zijn Arminaanse gezindheid onderduiken o.a. in  Amsterdam, bij Willem Jansz. Blaeu in zijn drukkerij aan het Damrak. In 1620 werd alle Remonstrantse predikanten  verbannen en hij vertrok naar Norden om samen met zijn Haarlemse vriend Pieter Arentsz een drukkerij te beginnen onder de bescherming van Enno III van Oost-Friesland. Camphuysen woonde in Harlingen, op Ameland en vestigde zich in 1623 in Dokkum. Toen Camphuysen in 1627 stierf, verhuisde zijn moeder met de kinderen naar Amsterdam.  Moeder Camphuysen woonde op de Lindengracht. Dirck Govertsz. trouwde in 1647, en is in 1650 poorter geworden. Toen hij in de Kalverstraat woonde, raakte Camphuysen in financiële problemen en verliet de stad. Rond 1652 woonde hij in Zweden en zou in 1655 benoemd zijn als hofschilder.  Hij werkte voor Magnus Gabriel de la Gardie en portretteerde Hedwig Eleonora van Sleeswijk-Holstein-Gottorp, de echtgenote van Karel X van Zweden. Camphuysen keerde in 1665 terug naar Amsterdam. Hij is begraven op 4 juli 1672 vanuit zijn huis aan de Oudeschans.  Govert Camphuysen's werken zijn schaars, waarschijnlijk staan sommigen bekend als schilderijen van Paulus Potter, andere zijn toegeschreven aan zijn neef? In het Rijksmuseum te Amnsterdam is een portret van zijn hand bewaard (A 1303).  Zijn zoon Herman was mogelijk decoratieschilder aan de Oper am Gänsemarkt in Hamburg.",male,1623,1672,Dokkum,Amsterdam
Jan van de Cappelle,Q759804,"Jo(h)annes of Jan van de(r) Cappelle of Capelle (Amsterdam, gedoopt op 25 januari 1626 – aldaar, begraven op 22 december 1679) was een Nederlandse kunstschilder en mogelijk ook kunsthandelaar. Hij was een van de belangrijkste Nederlandse marineschilders van de 17e eeuw. Hij schilderde uitsluitend zeegezichten bij rustig weer met een rijk kleurenpalet. Hij had een voorkeur voor vissersboten met meestal overdreven hoge masten. Niet de schepen, maar het licht en de reflectie op het water staat voor hem centraal. Zijn werk vertoont in afstandelijkheid en surrealisme gelijkenis met dat van Hercules Seghers van wie hij tekeningen verzamelde.  Jan was de zoon van François van der Cappelle (1594-1674), een lakenhandelaar en karmozijnverver, in de Verversstraat, die in 1622 trouwde met een vrouw uit Rotterdam; het echtpaar kreeg negen kinderen, één werd gedoopt in de Waalse kerk, hetgeen duidt op een mogelijk Franse oorsprong van de familie. Over zijn opleiding is niet veel bekend. Jan van de Capelle zou volgens Gerbrand van den Eeckhout in het Liber Amicorum voor Jacobus Heiblocq autodidact zijn, maar andere bronnen noemen Albert Cuyp of Willem van de Velde de Oude als zijn leermeester. Van de Cappelle werkte rond 1650 mogelijk in het atelier van Simon de Vlieger in Weesp, samen met Hendrick Dubbels en Willem van de Velde de Jonge. Daar werd snel en geroutineerd in serie geproduceerd.  Gerbrand van den Eeckhout schilderde zijn portret in 1653, maar Van de Cappelle is ook door Frans Hals en Rembrandt geportretteerd. Die portretten zijn nog niet getraceerd. 1653 is ook het jaar waarin Van de Cappelle trouwde met de dochter van een metselaar, poorter werd en zich mogelijk aansloot bij de Broederschap van kunstschilders, dat in oktober werd opgericht in de Voetboogdoelen. Jan woonde toen op de Leliegracht, maar moet niet lang daarna verhuisd zijn naar de Keizersgracht bij de Berenstraat. Omdat hij geen leertijd had doorgebracht bij een meesterschilder, zou hij niet toegelaten zijn tot het Sint Lucasgilde, en zou het onmogelijk zijn gesigneerd werk te verkopen.  In 1661 kocht hij een huis met tuin in de Koestraat, dat voorheen werd bewoond door Jan Pieterszoon Sweelinck en zijn erfgenamen. Dat huis stond op de plaats van of bestond uit het koor van een kapel, ooit deel uitmakend van het Bethaniënklooster. Jan richtte er zijn atelier en kantoor in. In een nog onbekend jaar (na 1672) kocht Van de Capelle het buurpand aan de oostkant erbij, bewoond door de weduwe van een schoolmeester. De tussenmuur werd uitgebroken en zou na zijn dood voor zijn twee dochters Maria en Wina weer worden opgetrokken.  Jan van de Capelle had zeven kinderen. In 1674 erfde hij van zijn vader de ververij aan de Raamgracht, die ook aan broer Franchois en zijn zonen Louis en Jan werk verschafte. Bij zijn overlijden liet hij zes huizen na (drie in de Jordaan bij de Noordermarkt, afkomstig van zijn vrouw), een plezierjacht, een hofstede bij Nieuwersluis, een grote hoeveelheid zijde, een bonte verzameling kleren, obligaties, zakken met geld, en ca. 192 schilderijen en meer dan 7.000 tekeningen.  Op zijn zeestukken beeldde Jan van de Cappelle veelal scènes in morgen- of avondlicht af op een rustige zee of in een brede riviermonding, maar altijd met wolken. Van minder belang zijn de kleine dorpsidyllen en de winterlandschappen van Jan van de Cappelle. Het werk van deze kunstenaar is zeldzaam. Zijn beste werken zijn te vinden in Kassel, Kopenhagen, de National Gallery in Londen en verder in het Slot Belvedere in Wenen, de Gemäldegalerie in Berlijn en het Rijksmuseum in Amsterdam.  Zijn collectie van de 192 schilderijen is een van de belangrijkste ooit. Er hingen negentig in zijn huis, en vijf in de ververij op de Raamgracht, de rest (98) was als voorraad aangemerkt. Er waren werken van Jan Lievens, Rubens, Adriaen Brouwer, Hendrick Goltzius, Paulus Potter, Adam Elsheimer, Dürer, David Vinckboons, Lange Pier, Holbein, Jan van Noord, Jacob Pynas, Jan Miense Molenaer, Maarten van Heemskerck, Antonie van Dijck, Frans Floris, Philips Koninck, Pieter Lastman, Jacob Jordaens en Pieter Bruegel de Oude",male,1624,1679,Amsterdam,Amsterdam
Pieter Claesz,Q354832,"Pieter Claesz., (Berchem bij Antwerpen, ca. 1596/1597 - begraven op 1 januari 1661 te Haarlem) is een Brabants kunstschilder die gespecialiseerd was in het schilderen van stillevens.  Samen met Willem Claesz. Heda, die ook in Haarlem werkte, was Claesz. een belangrijke schilder van stillevens. Claesz. en Heda stonden samen aan het begin van een traditie van stillevenschilderijen, die vooral in de Lage Landen ontwikkeld werd.  Over Pieter Claesz. is weinig uit schriftelijke bronnen bekend. Men denkt dat hij in zijn geboorteplaats Berchem als schilder is opgeleid. Hij vestigde zich in 1621 in Haarlem, waar hij tot zijn dood bleef wonen. Zijn werken verkocht hij ook vooral in Haarlem.   Claeszoons zoon, Nicolaes Berchem, werd beroemd als schilder van landschappen.  De stillevens van Claesz kunnen in drie typen worden onderscheiden:  Claesz. schilderde vooral voor de vrije markt, maar maakte ook wel werk in opdracht.  In het begin van zijn carrière schilderde Claesz. nog wel met felle, uitgesproken kleuren, later werd zijn werk steeds gedempter van toon en intiemer van sfeer en maakte hij gebruik van een nagenoeg monochromatisch palet. Deze ontwikkeling vond gelijktijdig ook plaats bij de Nederlandse landschapsschilders, zoals ook bij de zoon van Claesz.  Een ontwikkeling in compositie is ook waar te nemen tijdens het leven van Claesz. Zette hij in het begin de voorwerpen vaak kruisvormig of in een strikte diagonaal neer, later maakte hij veel meer gebruik van overlapping tussen de voorwerpen, waardoor een grotere diepte verkregen werd. Ook schilderde hij in de loop van zijn leven vanuit een steeds lager standpunt, waardoor men minder van bovenaf op de tafel met stilleven kijkt, maar van opzij.  Het gebruik van licht en schaduw van Claesz. is briljant. Hij schilderde lichtreflecties tussen verschillende objecten op elkaar, en verder kon hij de lichtwerking van verschillende oppervlakken goed aanduiden, waardoor er verschil gemaakt wordt tussen een tinnen of een zilveren bord, een glazen roemer, een kan van aardewerk. Deze beheersing van de stofuitdrukking komt echter bij meer 17e-eeuwse Nederlandse schilders voor. In enkele werken heeft Claesz. zichzelf geschilderd, zittend achter zijn schildersezel, onopvallend, via de reflectie in een glas. Het schilderen van glas was een specialiteit van Claesz.  Claesz. gebruikte vaak dezelfde voorwerpen in zijn stillevens; een mes met een geblokt parelmoeren handvat, een roemer, een pijpglas, tinnen borden en kannen met een zwanenhals, en fijne porseleinen schalen, import uit China. Vaak werd een glas liggend afgebeeld, waarmee de compositie aan spanning wint. Claes signeerde met PC, of met PCH (met de H van Haarlem).  Vrijwel alle stillevens van Claesz. verwijzen naar het sterven, de vergankelijkheid en de tijdelijkheid van het leven en het plezier. Dit wordt ook wel vanitas genoemd. Hij maakte veel gebruik van gedoofde of uitgaande kaarsen, muziekinstrumenten, horloges, oude boeken, schrijfwaren zoals een ganzenveer, schedels, enz. Verder schilderde hij veel levensmiddelen, zoals brood, kaas, wijn, oesters, vis, gevogelte, ham, olijven en walnoten. Ook citroen werd veel afgebeeld, als gele toets in het monochrome palet. Citroen werd in die tijd vaak gebruikt om de zoete witte wijn op smaak te brengen. De stillevens van Claesz. waren dus niet bedoeld om te pronken, zoals die van zijn voorgangers, maar om de beschouwer aan te sporen vooral een goed en godsdienstig leven te leiden. Claesz. maakt echter ook pronkstillevens, waarin zilveren of gouden zwaar versierde bekers zijn opgenomen, in combinatie met veel fruit en bloemen.  Zelden gebruikte Claesz. zelf vruchten in zijn schilderijen. Als hij dat toch deed schakelde hij een collega schilder in, in diverse gevallen Roelof Koets, die dan de helft van het schilderij vulde met vruchten en wijnbladeren, een mand, etc. Beiden signeerden het schilderij als het gereed was.  In 2004/2005 werd een reizende tentoonstelling met 45 werken van Claesz. samengesteld, die in het Frans Hals Museum in Haarlem werd getoond, daarna in het Kunsthaus Zürich en in de National Gallery of Art, Washington D.C..",male,1596,1660,Berchem,Haarlem
Jacques de Claeuw,Q721301,"Jacques de Claeuw, ook bekend als Jacques (de) Grief in diverse spellingvarianten (Dordrecht, mei 1623 - Leiden, november 1694) was een Nederlands kunstschilder uit de periode van de Gouden Eeuw. Hij vervaardigde genrestukken en stillevens en was de leermeester van zijn zoon, de stillevenschilder Adriaen de Grijef.  Arnold Houbraken vermeldt in zijn werk De groote schouburgh der Nederlantsche konstschilders en schilderessen dat Jacques de Claeuw met Jacob Gerritsz. Cuyp, Izak van Hasselt en Cornelis Tegelberg medeoprichter zou zijn geweest van het Dordtse Sint-Lucasgilde.  Van 1642 tot 1646 was De Claeuw actief in Dordrecht. Van 1646 tot 1651 verkeerde hij in Den Haag, waar hij lid werd van het plaatselijke Sint-Lucasgilde. In 1649 trouwde hij daar met een dochter van de landschapsschilder Jan van Goyen. Van 1651 tot 1666 was hij actief in Leiden, waar hij ook lid werd van het gilde; vervolgens in Zeeland, mogelijk ook Haarlem en wederom in Leiden, waar hij overleed.",male,1623,1694,Dordrecht,Leiden
Pieter Codde,Q655049,"Pieter Jacobsz. Codde (Amsterdam, 11 december 1599 – aldaar, begraven op 12 oktober 1678) was een Nederlandse schilder van portretten en genrestukken.  Codde moet niet verward worden met zijn 17e-eeuwse naamgenoot, de dichter en toneelschrijver Pieter Adriaansz. Codde.  Lange tijd werd gedacht dat Codde een leerling was van Frans Hals, maar meer waarschijnlijk was zijn leermeester de portretschilder, herbergier, acteur en kunsthandelaar Barent van Someren (1572–1632) of mogelijk Cornelis van der Voort (1576–1624).  Zijn vroegst bekende werk is Portret van een Jonge Man (1625), nu in het bezit van het Ashmolean Museum in Oxford. De meeste werken die van Codde bekend zijn werden geschilderd in Amsterdam en zijn kleine schilderijtjes. Codde was een technisch vaardige schilder die heel precies te werk te ging. Zijn schilderijtjes worden vooral gekenmerkt door het gebruik van zilvergrijze tinten; veel van de werkjes hebben ook een muzikaal thema, zoals het eerste genrestuk dat we van hem kennen, Dansles (nu in het Louvre) uit 1627. Ook Musicerend gezelschap (1639), De luitspeler (nu in het Philadelphia Museum of Art) en Concert (in het Uffizi in Florence) hebben een muziekthema.  Codde schilderde ook historische en religieuze thema's, zoals zijn De aanbidding der herders uit 1645 (nu in het bezit van het Rijksmuseum in Amsterdam), maar stond vooral bekend om zijn genrestukken. Dit waren voornamelijk interieurscènes in onder meer wachtlokalen, woningen en bordelen. Een bekend werk is Het galant gezelschap, bijgenaamd De terugkeer van de jagers (1633). In dit schilderij (nu in het Rijksmuseum), zien we een feestelijk uitgedost gezelschap van vrouwen. Twee mannen komen net binnen met een geschoten haas en twee patrijzen. De jacht had hier een symbolische betekenis: het stond voor de liefdesjacht van de mannen op de vrouwen. De seksuele betekenis wordt verder onderstreept door het hemelbed dat in een hoek staat.  Hoewel het niet zeker is of Codde in de leer bij Frans Hals geweest is, is zijn stijl zeker in sommige aspecten met de stijl van Hals te vergelijken. In 1637 kreeg hij de opdracht om een schuttersstuk van Frans Hals te voltooien, Het korporaalschap van kapitein Reinier Reael en luitenant Cornelis Michielsz Blaeuw, omdat Hals er naar de mening van de opdrachtgevers te lang over deed. Coddes werk aan dit bekende schilderij, bijgenaamd De magere compagnie, ging zo vlekkeloos over in dat van Hals dat het niet zeker is wie wat geschilderd heeft. Volgens het Rijksmuseum, waar het schilderij zich nu bevindt, is Coddes stijl wel herkenbaar gladder dan die van Hals. Waarschijnlijk schilderde Hals de linkerhelft van het schuttersstuk en een groot deel van de gezichten en de handen; de rest werd door Codde gedaan.  Lange tijd werd gedacht dat Codde de leermeester was van Willem Duyster, die ongeveer even oud als hij was. Maar aangezien Duyster een veel betere schilder geacht wordt, wordt het vandaag de dag onwaarschijnlijk geacht dat hij een leerling van Codde was.  In 1623 trouwde hij met de 18-jarige Marritje Arents. Tijdens een feest dat Van Someren in de zomer van 1625 op de buitenplaats Meerhuysen gaf, ging Codde op de vuist met de kunstenaar Willem Duyster, waarbij hij Duyster met veel geweld in het gezicht zou hebben geslagen met een aardewerken kan. Dankzij erfenissen kon Codde zich permitteren om een huis te kopen aan de Sint Antoniesbreestraat in Amsterdam, destijds een populaire kunstenaarswijk. Zijn dochter Clara stierf in 1635 en een jaar later scheidde hij van zijn vrouw Anna omdat zij hem met een aantal andere mannen zou hebben bedrogen. Zijn vrouw trok in bij Pieter Potter, hun buurman en de vader van de schilder Paulus Potter.  Codde was een veelgevraagd schilder en kon in 1657 voor 5000 gulden een huis aan de chique Keizersgracht kopen. Bij zijn dood liet hij alles na aan het dienstmeisje Barendje Willems. Een jaar later verkocht zij het pand Keizersgracht 385. Dit grachtenpand wordt meestal geassocieerd met de schilder Jacob de Wit, een latere bewoner.",male,1599,1678,Amsterdam,Amsterdam
Evert Collier,Q781137,"Edwaert Collier (Breda, ca. 1640 - Londen, enkele dagen voor 8 september 1708) was een Nederlandse kunstschilder die bekend werd om zijn vanitas-stillevens en trompe-l'oeils. Zijn voornaam kan ook gespeld worden als ""Edward"", ""Eduwaert"", ""Edwart"" of ""Evert"" en zijn achternaam als ""Colyer"" of ""Kollier"". Voorkeurspelling is: ""Edwaert Collier"".  Edwaert Collier leerde het vak waarschijnlijk in Haarlem, vanwege de invloeden die zijn eerste schilderijen lijken te hebben van Pieter Claesz en Vincent Laurensz van der Vinne. Rond 1667 was hij werkzaam in Leiden, waar hij lid werd van het Sint-Lucasgilde in 1673. Hij ging vervolgens naar Amsterdam rond 1686 en naar Londen in 1693. Hij is begraven op 8 september 1708 op het kerkhof van St. James's Piccadilly (en).  De werken van Edwaert Collier behoren tot de Barok.  Werk van Collier is o.a. te vinden in de collecties van het Rijksmuseum in Amsterdam, het Mauritshuis in Den Haag, het Museum De Lakenhal in Leiden, het Denver Art Museum, het Honolulu Museum of Art, de National Portrait Gallery in Londen, en de Tate Gallery in Londen.",male,1642,1708,Breda,London
Hermannus Collenius,Q2167817,"Herman Collenius (Kollum, 1650 - Groningen, 1723) was een Groninger portret- en historieschilder. Hij maakte portretten en doeken van historische gebeurtenissen en was daarnaast ook actief als interieurschilder. Zijn bekendste werk op dit gebied is de versiering van het beroemde en tot de zeventiende eeuw grootste landhuis van de provincie Groningen, Nienoord in Midwolde in 1675.  Er zijn in Nederland drie straten naar hem vernoemd: één in Leek, één in Uithuizen, en één in Groningen. De Herman Colleniusstraat in Groningen is bekend om een van de twee watertorens die Groningen rijk is (al staat die formeel aan de Hofstede de Grootkade).",male,1650,1723,Kollum,Groningen
Groningen,Q749,"De Nederlandse stad Groningen uitspraakⓘ (Gronings: Grunn, Grunnen, [xrœ̝n̩]?, Fries: Grins, [ɡre:ⁿs]?) is de hoofdstad van de provincie Groningen en de grootste kern in de gelijknamige gemeente. De plaats wordt in de provincie Groningen en delen van Drenthe kortweg aangeduid als Stad. In 2023 telde de stad Groningen 206.010 inwoners. Het is de grootste stad van noordelijk Nederland.  Van Groningen zijn geen geschreven stadsrechten bekend. Door de relatief geïsoleerde ligging ten opzichte van de opeenvolgende feitelijke machtscentra – Utrecht, Den Haag, en Brussel – was de stad historisch gezien vooral op zichzelf en de directe omgeving aangewezen. Als Hanzestad maakte Groningen deel uit van het Noord-Duitse handelsnetwerk, maar het werd later vooral een regionaal marktcentrum. Hierna ontwikkelde Groningen zich geleidelijk tot een invloedrijk machtscentrum. De stad kon gedurende de 15e eeuw, op het hoogtepunt van zijn macht, feitelijk als een stadstaat worden beschouwd. Sinds de Republiek hoorde Groningen nominaal bij Nederland, maar tot aan de Franse Tijd bleef Groningen feitelijk een autonome stad, die heer was in het grootste deel van de provincie. Na de Franse Tijd verloor de stad haar overheersende positie in de provincie, hoewel de stad tot ver in de twintigste eeuw juridisch (bloot) eigenaar bleef van een aanzienlijk deel van alle gronden in de provincie.  Groningen ontwikkelde zich van een gemeente met 23.000 inwoners in 1795 tot een gemeente met ongeveer 100.000 inwoners in 1930. Aan het einde van de Tweede Wereldoorlog werd er gevochten in Groningen, en bij de bevrijding in 1945 ging een groot deel van de binnenstad in vlammen op. Groningen is een stad met gevarieerde handel en industrie. Groningen is ook een studentenstad met ruim 60.000 studenten, van wie er bijna 35.000 in de stad wonen (2018).  De oorsprong en betekenis van de naam Groningen en de oudere variant 'Groeningen' zijn niet zeker. Dichters probeerden het te koppelen aan een volksverhaal over ballingen uit Troje die onder leiding van een zekere mythische figuur Gruno (of Grunius, Gryns of Grunus) hier een nederzetting met Frygiërs uit Duitsland zou hebben gesticht in 453 v.Chr. (volgens een andere overlevering in 130 v.Chr.) en een kasteel hebben gebouwd aan de Hunze dat hij 'Grunoburg' noemde. Dat kasteel zou later weer door de Vikingen zijn verwoest en later zou mogelijk op de fundamenten hiervan de Sint-Walburgkerk zijn gebouwd. Er is echter geen enkel bewijs voor deze verhalen.  Een andere theorie stelt dat de naam Groningen is afgeleid van de mansnaam 'Groni'. Hierbij wordt verwezen naar het voorkomen van de vroege spelwijzen 'Groningi' en 'Groninga' in de 11e eeuw en de oude naam 'Gronesbeke' voor een watertje nabij de Hunze – noordgrens van Everswolde (Zuidlaarderveen). De naam zou dan betekenen 'bij de lieden van Groni'.  Een derde theorie over de oorsprong is dat de oude naam Groeningen is afgeleid van 'Groen-inge'; ""groene velde(n)"". 'groen' zou daarbij van 'cruon' komen en een inge (of enge) is een oude benaming voor een open veld, dat in het Saksische gedeelte van Nederland en Duitsland vaak heuvelachtig was. In het wapen van Groningen (en de vlag) zou dit terugkomen in de groene streep; een groene strook land; tussen de Lauwers, de Eems en de Waddenzee.  De Groningse dialectnaam Grunnen heeft dezelfde etymologie. Grun, van het oudere gruun en -inge werd vertaald naar -en of -ens, net zoals in de naam Kantens, dat vroeger waarschijnlijk Kantinge was en wat tegenwoordig nog steeds in het Gronings gebeurt, bijvoorbeeld Thesinge wordt Taisen. Zoals bij de meeste Groningse woorden die op -en eindigen, valt ook hier de -e weg, waardoor je de uitspraak grunn krijgt. Doordat het Groningen is, had het in het Gronings ook Grunnens kunnen zijn, zoals bij Kantens, wat de Friese naam Grins tevens verklaart (vergelijk ook Harlingen – Harns).  In de provincie Groningen wordt de plaats vanouds ook ""Stad"" genoemd. Groningen is sinds eeuwen de grootste stad in de wijde omtrek. Daarbuiten wordt deze naam ook wel gebruikt, hoewel de meeste Friezen Grins zullen zeggen. Ook in de kop van Drenthe wordt Groningen aangeduid met 'Stad'. In de Middeleeuwen werd de Latijnse naam Groninga gebruikt op kaarten en munten. Ten tijde van de Franse bezetting heette Groningen Groningue. Zelf noemen de inwoners zich ""Stadjers"" of ""Stadjeder"". De stad wordt ook wel de ""metropool van het Noorden"" genoemd. Stadjers noemen haar liefkozend ook wel ""Groot Loug"", dat wil zeggen ""Groot Dorp"". Een andere bijnaam van Groningen is Martinistad, verwijzend naar de Martinitoren. Zelf hebben de stad-Groningers als bijnaam: mollebonen.  Groningen ontstond op de noordelijkste uitloper van de Hondsrug. De oudste schriftelijke vermelding die bekend is, villa Cruoninga, dateert uit 1040, maar het staat vast dat de huidige stad al ver daarvoor een bewoonde plaats was. De oudste archeologische vondsten binnen het gebied van de huidige stad zijn met behulp van de C14-methode gedateerd op circa 3950–3720 voor Chr. Vanaf 300 v. Chr. zijn drie of vier zwervende erven (raatakkers) aangetroffen langs de doorgaande route vanuit Drenthe naar het noorden: de Herestraat en Oude Boteringestraat. Een onafgebroken bewoning kan worden vastgesteld vanaf de derde eeuw. Groningen is waarschijnlijk ontstaan uit twee verschillende kernen die rond 700 zijn ontstaan; de ene lag rond het huidige Martinikerkhof en de andere tussen het Zuiderdiep en het Verbindingskanaal. De stad was van origine een esdorp met een brink (de Grote Markt) en aan noord- en zuidzijde twee essen.  De geschreven geschiedenis van Groningen begint in 1040 met de schenking door de Duitse keizer, Hendrik III, van goederen en rechten (de domeinen) aan de kerk van Utrecht. Eerder waren al delen van het koningsgoed geschonken aan het Klooster Werden. Vermoedelijk werd kort voor deze akte op instigatie van de bisschop al begonnen met de aanleg van een gedeeltelijke landweer rond zijn eigendommen, waarmee Groningen ook qua uitstraling een stad werd. De bisschop was vermoedelijk ook verantwoordelijk voor veel planologische ontwikkelingen in de 11e en 12e eeuw, zoals de aanleg van een patroon van keienstraten met bermsloten dat naar de mode van die tijd lijkt te zijn gebaseerd op een Romeins castellum en de bouw van de Sint-Walburgkerk rond 1100 als eigen privékapel.  Groningen moet in 1040 al een zekere marktfunctie voor de directe omgeving hebben gehad. De oudste kerk, de Maartenskerk, is blijkens archeologisch onderzoek gesticht rond 800. Deel van de schenking was ook het muntrecht, waar de Utrechtse bisschop ook gebruik van heeft gemaakt. Rond het jaar 1000 werd de houten Maartenskerk mogelijk na verwoesting door de Noormannen vervangen door een tufstenen exemplaar en rond 1200 door de eerste fase van de huidige bakstenen kerk.  Het aanvankelijk Drentse esdorp werd in de middeleeuwen een belangrijke handelsplaats. De ligging, op de grens van Drenthe en Groter-Friesland, was daarbij van grote waarde.  Na 1040 volgt een lange periode waarover de bronnen zwijgen als het Groningen betreft. In de 12e eeuw werd de zuidelijke nederzetting vermoedelijk verlaten ten faveure van de noordelijke nederzetting. Vanaf 1227 is er in de geschreven bronnen sprake van heftige strijd tussen de bisschop en een deel van de inwoners van de stad. De bisschop beschouwde zichzelf als landsheer, maar de afstand tussen Groningen en Utrecht maakte het lastig voor de bisschop om daadwerkelijk macht in de stad uit te oefenen.   Bisschop Hartbert trachtte dat probleem op te lossen door de prefectuur (burggraafschap) op te dragen aan zijn broer. Door het ambt erfelijk te maken creëerde hij echter direct een probleem voor zijn opvolgers. De prefect ging zijn eigen koers varen, waardoor er zich in de stad naast de bisschop twee partijen ontwikkelden: de volgelingen van de prefect en de Stadjers die zichzelf in staat achtten hun eigen belangen te behartigen.   In de 13e eeuw had de prefect verschillende steunpunten buiten de stad aan doorgaande wegen over de Hunze, waar hij borgmannen of ministerialen op zette. Om hun macht te tonen vervingen de Stadjers in de dertiende eeuw op eigen gezag hun aarden landweer door een stenen omwalling, die overigens net als de voorganger waarschijnlijk aan de kant van de A niet was afgesloten. De macht van de bisschop, en diens prefect, werd ernstig aangetast in 1227 bij de Slag bij Ane toen bisschoppelijke troepen, die orde op zaken wilden stellen in Groningen, een smadelijke nederlaag leden. Groningen zou zich daarna weinig meer van de bisschop aantrekken. In de 14e eeuw werden alle steunpunten van de prefect verwoest of opgekocht en gesloopt.  De groei van dorp tot stad in deze periode blijkt uit de stichting van een tweede parochie rond de Der Aa-kerk en de vestiging van twee kloosters, een van de Franciscanen en een van de Dominicanen. Ook het oudste gasthuis, het Pelstergasthuis, stamt uit deze periode; het wordt voor het eerst genoemd in een pauselijke bul uit 1267. Waar nu het Academiegebouw staat, werden in 1276 en 1284 twee begijnhofjes gesticht: het Vrouwe Menoldaconvent en het Vrouwe Sywen Convent.  De verstening van de stad kreeg ook vorm in woonhuizen, waarbij de verstening vaak tot doel had een huis weerbaar te maken. De oudste bewaard gebleven panden stammen uit de dertiende (Calmershuis, Hinckaertshuis) en veertiende eeuw. Deze woontorens rezen destijds op tot 25 meter hoog.  Hoewel van een formele verlening van stadsrecht geen sprake is, beschouwde de stad zich dan wel als stad. In het begin van de veertiende eeuw erkende bisschop Gwijde van Avesnes ook uitdrukkelijk de rechten van de stad.  In de late middeleeuwen maakte de stad deel uit van de Hanze. De handel van de stad lijkt dan echter voornamelijk een lokale functie te hebben. Waar in de dertiende eeuw kooplieden uit Groningen nog zijn te traceren in verre streken, werd de stad in de veertiende eeuw vooral de marktplaats voor de omliggende, dan nog Friese Ommelanden. De stad zag zich in deze periode zelf ook als Fries. In 1361 was Groningen dan ook de vergaderplaats van de Upstalsboom. Nadien werd overigens van deze algemene vergadering van alle Friese gebieden niets meer vernomen.  In de vijftiende eeuw beleefde Groningen een periode van grote bloei. Friesland was al sinds de veertiende eeuw het toneel van de twisten tussen Schieringers en Vetkopers. In het aangrenzende Oost-Friesland vond in deze periode een vergelijkbare strijd plaats die uiteindelijk door de Cirksena's werd gewonnen. Als grootste stad in het gebied beschikte Groningen over een aanzienlijke strijdkracht, die een doorslaggevende rol kon spelen in lokale conflicten. Hoewel ook de stad zelf strijdtoneel was van de conflicten tussen Schieringers en Vetkopers, wist de stad zich na de zoen van Groningen in 1422 op te werpen als pacificator van de omgeving.  Binnen de huidige provincie werd het Oldambt in deze periode een van de stad afhankelijk gebied. Het Gorecht, het gebied ten zuiden van de stad, werd van de bisschop in pacht verkregen. Met het Westerkwartier, Hunsingo en Fivelingo werden verdragen gesloten dan wel vernieuwd, die de invloed van de stad vastlegden of versterkten. Ook over de Lauwers sloot de stad verdragen. In Kollum stelde Groningen een kastelein, en ook in Oostergo werd Groningen gezien als de enige macht die voor rust kon zorgen. Leeuwarden accepteerde in 1492 een Gronings garnizoen, tot Albrecht van Saksen er in 1498 de macht overneemt. In Westergo weigerde enkel Franeker de macht van Groningen te accepteren.  De bloei van de stad blijkt ook uit de bouw van de huidige Martinitoren, die in deze periode plaatsvond. De toren symboliseerde de macht die de Stadjers zichzelf toedichtten.  Groningen heeft binnen het Heilige Roomse Rijk nooit de juridische status van een ""vrije stad"" zoals Frankfurt aan de Main verworven. Wat geschiedde was dat de macht van het verre Bisdom Utrecht afnam en dat de stad het ontstane machtsvacuüm innam. Groningen plaatste zonder privilege een dubbelkoppige adelaar als bij het wapen van een vrije rijksstad in het stadswapen.  De stad liet rond 1470 een nieuwe aarden wal rond de bestaande stadsmuur aanleggen, waarmee de Hunze en de Drentsche Aa ook binnen de stadsmuren werden getrokken. In 1473 verkreeg ze het stapelrecht, waardoor alle goederen uit de Ommelanden voortaan als eerste moesten worden aangeboden in de stad, iets dat met name onder de boeren tot veel weerstand leidde.  Groningen had uiteindelijk zijn hand in Friesland overspeeld. De Duitse keizer had Groningen het potestaatschap over Friesland aangeboden, maar Groningen had dit als te duur (de keizer verlangde een jaarlijkse vergoeding) afgewezen. De keizer had het vervolgens aangeboden aan Albrecht van Saksen, die het accepteerde. Het potestaatschap omvatte geheel Friesland. In de visie van Albrecht betekende dat niet enkel de huidige provincie Friesland, maar ook de Ommelanden met inbegrip van de stad.  De stad was niet opgewassen tegen de macht van Albrecht en diens zoon George. Om het vege lijf te redden onderwierp de stad zich eerst aan de graaf van Oost-Friesland en later aan Karel van Gelre. Uiteindelijk wendde de stad zich tot Karel V en werd deze samen met de Ommelanden opgenomen in de Bourgondische Kreits.  De stad koos uit eigenbelang na het uitbreken van de opstand voor Spanje, maar sloot zich in 1594, bij de reductie van Groningen, alsnog aan bij de Republiek. Binnen het verband van de Republiek bleef de stad echter als dominante factor binnen het gewest Stad en Lande tot aan de Franse tijd feitelijk een zelfstandige eenheid. In 1606 woonden er (schatting van I.B.M. Matthey op basis van aantal fiscale haardsteden) ongeveer 16.600 mensen in de stad, rond 1620 al ongeveer 20.000, en rond 1700 ongeveer 23.000. In Stad en Lande als geheel woonden er toen zo'n 96.000 mensen.  Groningen kreeg in 1614 zijn universiteit, allereerst als predikantenopleiding. In dezelfde periode werden (waarschijnlijk naar een stedebouwkundig plan van Johan Sems en Garwer Peters) de plannen voor de aanleg van een nieuw noordelijk stadsdeel opgesteld, waarmee de stad verdubbelde in oppervlakte. De orthogonale uitleg sloot goed aan op de middeleeuwse structuur van Groningen, maar de bebouwing kwam pas in de 19e eeuw echt op gang. De omwalling van Vesting Groningen werd vanaf 1608 ingrijpend verbeterd. De stad kreeg zo in 1628 haar kenmerkende structuur met 17 dwingers.  Die nieuwe vesting werd in het rampjaar 1672 vruchteloos belegerd door de bisschop van Münster, Bernhard von Galen. Ieder jaar op 28 augustus viert de stad de overwinning op Bommen Berend (zie Gronings Ontzet). In 1698 werd de vesting versterkt met 'Nieuwe Werken', namelijk de Linie van Helpman, ontworpen door Menno van Coehoorn.  Na de Reformatie verviel het omvangrijke landbezit van de Groninger kloosters aan de provincie. Als eerste lid van Stad en Lande wist de stad uit dat bezit met name landerijen in het Bourtangermoeras te verwerven. Bestuurlijk hoorden die landen tot het Oldambt, waar de stad politiek de baas was. Als private eigenaar en als publieke overheid bepaalde de stad de wijze van ontginning en legde ze op dat de turf enkel via de stad mocht worden verhandeld.   In 1637 werd het Winschoterdiep aangelegd, waarmee de stad de hele turfhandel in Oost-Groningen naar zich toe wist te trekken. De kanalen waarlangs de turf werd vervoerd werden door de stad (het Stadskanaal) aangelegd en geëxploiteerd. De turfhandel en het grondbezit in de Veenkoloniën zorgden voor een stevige basis onder de Groninger welvaart. De stad wou haar rijkdom ook tonen en schreef aan het einde van de achttiende eeuw een prijsvraag uit voor een nieuw raadhuis. Juist nadat de prijsvraag in 1774 was gewonnen door Jacob Otten Husly stagneerde de turfwinning, waardoor het tot 1817 zou duren totdat het stadhuis, in versoberde vorm, gereedkwam.  In 1765 werd de Groote of herensociëteit opgericht, thans samen met de loge L'Union Provinciale uit 1772 de oudste verenigingen van de stad. In 1797 werd in Groningen een van de eerste kweekscholen voor onderwijzers opgericht door de Maatschappij tot Nut van 't Algemeen.  Aan de bijzondere positie van de stad als Heer van grote delen van de provincie kwam in de Franse tijd een einde. Evenwel: de Fransen sloten vrijwel alle universiteiten in Nederland, maar Groningen en Leiden mochten openblijven.  Na de Franse tijd moest de stad zijn positie opnieuw bepalen. Formeel had de stad haar overheersende positie in de provincie verloren, maar de stadsbezittingen, met name in de Veenkoloniën, bleven flink bijdragen aan de stedelijke financiën. Het stadskanaal werd verlengd tot aan Ter Apel. In de richting van Delfzijl werd de verbinding verbeterd door de aanleg van het Eemskanaal, terwijl het Hoornsediep werd uitgebouwd tot het Noord-Willemskanaal.  De uitleg van de zeventiende eeuw had de groei van de bevolking twee eeuwen kunnen opvangen, maar begon in de loop van deze eeuw toch te knellen. Uitbreiding buiten de omwalling was niet mogelijk vanwege het militaire belang dat de stad als vesting had. Na de Frans-Duitse Oorlog van 1870–1871 werd duidelijk dat vestingen als Groningen militair geen betekenis meer konden hebben. De vestingwet van 1874 maakte dan ook een einde aan de Vesting Groningen. Op de oude wallen ontstond het Noorderplantsoen en werd het Academisch Ziekenhuis gevestigd.   Buiten de oude omwalling ontstonden nieuwe wijken, aan de zuidzijde aanvankelijk de Herewegbuurt, de Oosterpoortwijk en Zuiderpark en aan de noordkant van de stad Noorderplantsoenbuurt, later de Schildersbuurt (grotendeels 20e-eeuws). Eind 19e eeuw werd door Mulock Houwer een eerste stadsuitbreidingsplan gemaakt, dat in 1903 verscheen onder de naam Plan van Uitleg en een eerste aanzet vormde voor de ontwikkeling van de stad in de 20e eeuw.  In de twintigste eeuw breidde Groningen zich steeds verder uit, niet alleen in bebouwing, maar ook in oppervlak. Het dorp Helpman werd door Groningen geannexeerd; tot 1908 behoorde het tot de gemeente Haren. De gemeenten Hoogkerk en Noorddijk werden in 1969 bij Groningen gevoegd. Groningen werd in de twintigste eeuw ook een rode stad. In 1901 werd Eltjo Rugge in de gemeenteraad gekozen, hij zou tot 1946 in de raad blijven en als wethouder een groot stempel zetten op de ontwikkeling van de stad. Met name de Oosterparkwijk is het product van deze sociaaldemocratische gemeentepolitiek.  Tijdens de Tweede Wereldoorlog kwamen in totaal 3300 inwoners om, onder hen 2800 Joodse burgers. De stad had in 1940 een bloeiende Joodse gemeenschap van ongeveer 3000 mensen, onder wie 250 vluchtelingen uit Duitsland. De eerste Groninger Joden – 600 mannen – werden door de Duitsers vanaf augustus 1942 opgeroepen voor werkkampen. Deze deportaties gingen door tot april 1943. Relatief weinig Groningse Joden doken onder. Een studentencomité hielp Joodse kinderen aan onderduikadressen.   Op de Grote Markt werd in het Scholtenhuis een afdeling van de SD gevestigd, die een scherpe terreur uitvoerde. De beruchtste deelnemers aan die terreur waren de later ter dood veroordeelde Nederlandse SS'er Pieter Faber (geëxecuteerd) en zijn broer Klaas Carel Faber.  De bevrijding van Groningen in 1945 ging gepaard met een heftige strijd, mede door het relatief grote Duitse garnizoen, waaronder SS'ers. In de stad woonden tegen het begin van de oorlog ongeveer 124.000 mensen, maar door een grote stroom vluchtelingen vanuit het zuiden was dit aantal opgelopen tot meer dan 150.000. Vele verzetsstrijders werden zelfs nog kort voordat Canadese militairen de stad bevrijdden opgepakt en gefusilleerd. De gehele noord- en oostwand van de Grote Markt werd verwoest (zie foto), de Martinitoren en -kerk bleven wonderwel gespaard.  Na de oorlog breidde de stad zich wederom verder uit. Aan de zuidkant verrezen de wijken Laanhuizen, Corpus den Hoorn en De Wijert. In het begin van de jaren zeventig kwam een meerderheidscollege onder leiding van Max van den Berg tot stand. Een van de resultaten van dat college was de invoering van het verkeerscirculatieplan.  De stad begon de nieuwe eeuw met net geen 175.000 inwoners. Het College van burgemeester en wethouders maakte na de voltooiing van het Waagstraatcomplex plannen voor een nieuwe Noordwand voor de Grote Markt, in 2000 werd de maquette hiervan aan de bevolking gepresenteerd. Het plan werd in een referendum in 2001 door de bevolking weggestemd. Belangrijkste redenen waren zorgen over het effect van een parkeergarage onder de Grote Markt op de Martinitoren.  Het bestuur richtte zich hierna op de oostwand van de Grote Markt en plannen voor twee tramlijnen door de stad. In 2007 werd een ontwerpwedstrijd uitgeschreven voor een nieuw cultuurcentrum (het huidige Forum Groningen). In 2011 werd na veel discussie over de financiering de bouw van het Forum gestart. Door het aardbevingsbestendig maken liep het project forse vertraging op en zou het pas in 2019 worden voltooid.  Met het tramproject (RegioTram Groningen) liep het niet goed af, na een bestuurscrisis in 2012 werd de stekker uit het project getrokken. De aanbesteding was dan al gebeurd.  Aan de rand van de stad wordt in de 21ste eeuw verder gebouwd, in het westen werd de woonwijk Gravenburg gebouwd en ook startte de bouw van de wijk Reitdiep. Vanaf 2007 werd ook de ontwikkeling van Reitdiephaven gestart. De gekleurde woningen werden een nieuwe bezienswaardigheid in de stad. In het zuidwesten annexeerde Groningen een stukje Drenthe en werd de wijk Piccardthof gebouwd. Een verdere annexatie van Drents grondgebied bleef uit. In het kader van de Regiovisie Groningen-Assen gingen buurgemeenten ook woningen voor de stad bouwen. De wijk Ter Borch voelt als een stadswijk maar ligt in de Drentse gemeente Tynaarlo.  Aan de oostzijde van de stad werd in de tijd van de bank- en kredietcrisis (2007-2011), mede op het grondgebied van de gemeente Slochteren een start gemaakt met de bouw van de wijk Meerstad. In 2011 zijn de eerste woningen opgeleverd. De resterende gemeente Slochteren is in 2017 opgegaan in de nieuwe gemeente Midden Groningen. In 2024 is in het westen van de gemeente Groningen een begin gemaakt met de bouw van de woonwijken de Nieuwe Held en de Suikerzijde. Ook rond het Eemskanaal wordt gebouwd.  In de eerste jaren van de 21ste eeuw werd ook nagedacht over de auto-ontsluiting van de stad, er werd ingezet op een nieuwe zuidelijke ringweg. Het Rijk zette eerst in op de optimalisatie van het Julianaplein en de aanleg van het Euvelgunnetracé. Dat stuk snelweg aan de zuidoostzijde van de stad werd in 2009 opengesteld voor het verkeer. In 2017 startte een volledige vernieuwing van de ring Zuid, de A7 (N7) tussen Hoogkerk en Euvelgunne. Het totale project is in 2024 grotendeels voltooid. Het Julianaplein is sindsdien volledig ongelijkvloers en de weg ter hoogte van de Hereweg en het Winschoterdiep kwam ondergronds te liggen, de 'verdiepte ligging'.  Daarbij kwam er ruimte voor een park: het Zuiderplantsoen. Ook werd er onder het spoor bij de Esperantostraat een fietstunnel (tevens bedoeld voor voetgangers) gerealiseerd: de Esperantotunnel.  Groningen ligt op de noordelijke uitloper van de Hondsrug. Aan de west- en oostzijde van de stad lagen oorspronkelijk lager gelegen veengebieden. Ten noorden van de stad ligt het kleigebied van de Ommelanden. De Hondsrug vormt de historische landroute naar het zuiden, naar het noorden vormden de Hunze en de Drentsche Aa, later samengebracht in het Reitdiep, de verbinding met de zee. De centrumfunctie die de stad daarmee historisch al had, werd in de loop van de eeuwen uitgebouwd door de aanleg van (vaar)wegen die vanuit de stad de hele provincie ontsluiten.  De stad wordt veelal vereenzelvigd met de gemeente, maar dat is niet correct. De gemeente omvat naast de stad ook een aantal dorpen. Voor een overzicht van die dorpen wordt verwezen naar de betreffende pagina.  De stad is onderverdeeld in 5 stadsdelen en een groot aantal wijken. Bestuurlijk hebben de wijken overigens geen aparte status. Het CBS hanteert een eigen indeling, zie wijken en buurten. Hieronder volgt een overzicht van alle wijken in de stad Groningen per stadsdeel:  Groningen heeft, zoals heel Nederland, een zeeklimaat. Door de noordelijke ligging zijn de minima iets lager dan in andere steden in Nederland. Onderstaande tabel geeft een overzicht van gemiddelden en extremen, gemeten op vliegveld Eelde, ongeveer 10 kilometer ten zuiden van de stad.    De stad Groningen had tot 1 januari 2019 een bevolkingsaantal dat samenviel met het aantal inwoners in de gemeente.   De stad Groningen kende op 1 januari 2018 in totaal 49.970 inwoners met een migratieachtergrond (24,6%). Hiervan hebben 24.953 een westerse en 25.017 een niet westerse achtergrond. De Antillianen, Duitsers en Surinamers met elk ruim 3000 personen vormen de grootste groepen elk ongeveer 1,5 tot 1,8% van de totale bevolking.  De gemeente Groningen is met 232.000 inwoners een van de tien grootste gemeenten in Nederland. In totaal wonen er in de stad Groningen 202.285 personen. De bevolkingssamenstelling van Groningen wijkt af van andere gemeentes in Nederland door de sterke oververtegenwoordiging van de leeftijdsgroep van 20 tot 25. In Groningen omvat deze groep 15,9% van de totale bevolking, meer dan enige andere stad (gemiddelde voor Nederland 6,0%). De oorzaak hiervan is het grote aantal studenten. Alleen de studentensteden Delft, Nijmegen, Utrecht, Leiden en Wageningen hebben ook meer dan 10% inwoners in deze categorie. De aanwezigheid van twee grote instellingen voor hoger onderwijs zorgt er ook voor dat jaarlijks veel inwoners de gemeente verlaten (in 2008 18.500) en nieuwe zich vestigen (in 2022 21.700). Het verklaart ook de extreme vestigingspiek in augustus en september bij de aanvang van het academisch en schooljaar.  Op 28 oktober 2014 werd de 200.000e inwoner van de stad begroet.  Groningen hoort samen met Amsterdam, de Zaanstreek en het oosten van de provincie Groningen tot de minst kerkelijke gebieden van Nederland. Voor zover de Stadjers wel kerkelijk zijn, vertoont hun voorkeur een opvallend verschil met de directe omgeving.  Het is niet bekend wie het christendom als eerste in de stad heeft gepredikt. In de Ommelanden was dat Liudger, in Drenthe was het waarschijnlijk Willehad. Of een van beiden daarbij ook de stad, toen nog een Drents dorp, heeft aangedaan is onbekend. De eerste kerk, een voorloper van de Martinikerk dateert overigens wel uit die periode.  Tot 1594, de reductie van Groningen, was Groningen een katholieke stad. In 1559 werd de stad zetel van een bisschop en de Martinikerk verheven tot kathedraal. Na de reductie werd de Nederlands Hervormde kerk ook in Groningen de officiële kerk, maar zeker niet de algemene kerk. Een aanzienlijk aantal Stadjers bleef katholiek, terwijl ook de doopsgezinden hun eigen plek in de stad hadden.  In de zeventiende eeuw koos de kerkenraad van de stad de zijde van de contraremonstranten en werd Franciscus Gomarus tot hoogleraar benoemd aan de hogeschool. In de negentiende eeuw was de universiteit broedplaats voor een beweging de andere kant op als Petrus Hofstede de Groot en anderen de Groninger richting vormgeven. De heftigste reactie tegen deze Groninger richting komt van Hendrik de Cock die dan predikant in Ulrum is. Zijn afscheiding leidt uiteindelijk tot de gereformeerde kerk, die ook in de stad velen bekoort. Halverwege de twintigste eeuw vindt er nog een afscheiding plaats als een aanzienlijke groep Groninger gereformeerden Klaas Schilder volgt in de vrijmaking.  Voor de Tweede Wereldoorlog kende de stad een bloeiende Joodse gemeenschap die vooral in en rond de Folkingestraat woonde. De synagoge was na de oorlog door de gedecimeerde gemeenschap niet meer te onderhouden en dreigde geheel te verpauperen. Na aankoop door de gemeente werd het gebouw gerestaureerd en weer als synagoge in gebruik genomen.  In 1956 kregen de Groninger katholieken weer een eigen bisschop met de oprichting van het bisdom Groningen.  Sinds 1772 bestaan er vrijmetselaarsloges in de stad. De oudste loge is de loge L'Union Provinciale, de op een na oudste vereniging van de stad.  Groningen kent een eigen dialect, het Stadsgronings. Dit dialect wordt ook in het dorp Haren gesproken. Historisch is de invloed van dit dialect enorm geweest: rond het einde van de middeleeuwen gaven de Ommelanden hun Oost-Fries massaal op ten gunste van het Saksische Gronings. Later, in de achttiende eeuw, was het Stadsgronings de belangrijkste factor in de ontwikkeling van het Veenkoloniaals. Vanaf het einde van de negentiende eeuw verloor het Gronings echter aan prestige: het raakte sterk sociaal gekleurd. Bovendien trok de stad steeds meer mensen van buitenaf aan, zeer in tegenstelling tot het ontvolkende platteland. Veel sprekers van het Gronings in de stad zijn van oorsprong plattelanders en spreken dus geen Stadsgronings. Bovendien blijken ook de Stadjers die aan het dialect vasthouden hun taalgebruik aan het andere Gronings aan te passen, waardoor het Stadsgronings meer op het Veenkoloniaals gaat lijken.  Groningen heeft het zwaar te verduren gehad tijdens de Tweede Wereldoorlog. Met name de Grote Markt werd tijdens de bevrijding in april 1945 zwaar beschadigd. In totaal gingen er in de stad ruim 300 panden verloren door het oorlogsgeweld, waaronder de complete noord- en oostwand van de Grote Markt. Het symbool van de stad, de Martinitoren (door de Stadjers d'Olle Grieze genoemd) en de bijbehorende kerk bleven gespaard, evenals het Goudkantoor en het stadhuis. De Hoofdwacht aan de voet van de Martinitoren, raakte dusdanig beschadigd dat deze niet te redden was.  Ten noordoosten van de Grote Markt ligt het Martinikerkhof. De plek geldt als een van de meest serene plekken van de stad met als blikvangers het provinciehuis en het Prinsenhof, maar tot in de jaren zeventig van de vorige eeuw was het in gebruik als parkeerterrein. Hier stond ook het meest mysterieuze gebouw van Groningen: de Sint-Walburgkerk. De locatie van de in 1627 gesloopte kerk is gemarkeerd. Achter het Prinsenhof ligt de fraaie Prinsentuin met hierin een van de rijkst vormgegeven zonnewijzers van het land.  Aan de westkant van de Grote Markt ligt de Vismarkt. Met name de zuidkant van dit plein bevat een aantal fraaie panden. Het plein wordt aan de westkant afgesloten door de Korenbeurs, een verwijzing naar de rijkdom van de provincie in de negentiende eeuw die gebaseerd was op de graanteelt op de vruchtbare zeeklei.  Achter de Korenbeurs verheft zich de Der Aa-kerk, na de Martinikerk de tweede parochiekerk van de historische stad. Iets verder naar het westen, langs het water, of in het Gronings 'het diep', staat langs het Hoge der A een aantal fraaie pakhuizen en woonhuizen. Ook langs de Noorderhaven staan dergelijke panden.  Vanaf de Grote Markt naar het noorden loopt de Oude Boteringestraat met een van de oudste huizen van de stad, het Calmershuis en de oude Rechtbank. Over de diepenring loopt de straat door als Nieuwe Boteringestraat en loopt dan langs de Nieuwe Kerk, uit 1660 en de eerste kerk in Groningen die gebouwd is voor de protestantse eredienst.  Aan de Radesingel staat de Sint-Jozefkathedraal, een schepping van Pierre Cuypers die sinds 1981 kathedrale kerk is voor het bisdom Groningen.  Uit het begin van de twintigste eeuw dateert het opvallende Academiegebouw in neorenaissancestijl.  Een bijzonder aspect van Groningen zijn de vele hofjes, in Groningen gasthuizen genoemd. De bekendste zijn het Pelstergasthuis, uit de dertiende eeuw en een van de oudste hofjes van Nederland, en het Pepergasthuis. De meeste hofjes zijn te vinden in de Hortusbuurt, in de stadsuitleg uit het begin van de zeventiende eeuw.  Het hoofdstation uit 1896, direct buiten de zogenaamde diepenring, staat bekend als een van de fraaiste stations in Nederland.  Aan de zuidwestkant staat het markante Gasuniegebouw, hoofdkantoor van de Gasunie. Het is gebouwd in de stijl van de organische architectuur. Andere interessante moderne architectuur is te vinden in de wijk Hoornse Meer. Hier is het Wall House #2 te vinden, het enige gerealiseerde ontwerp uit een serie die wel als het meesterstuk van de Amerikaanse architect John Hejduk wordt beschouwd.  Verschillende delen van de stad zijn aangewezen als beschermd stadsgezicht: de Binnenstad, Bloemenbuurt, Korrewegwijk, Oosterpoort Oost, Petrus Campersingel, Schildersbuurt, Verlengde Hereweg en Zuiderpark.  Groningen is de grootste stad in het noorden van Nederland. De stad vervult daardoor een centrumfunctie, wat versterkt wordt door de aanwezigheid van de universiteit en de hogeschool. Dat leidt tot een grote vraag naar en een gevarieerd aanbod van cultuur.  Het Groninger Museum is het belangrijkste museum van de stad. Oorspronkelijk was dit een vrij traditioneel provinciaal streekmuseum, maar het heeft zich ontwikkeld tot een van de vernieuwende musea van Nederland, vooral sinds de nieuwbouw op een kunstmatig eiland in het Verbindingskanaal.  De stad heeft meer musea:  Tot 2019 was het Nederlands Stripmuseum gevestigd aan de Westerhaven. Begin 2020 is dit museum onder de naam ""Storyworld"" geopend in Forum Groningen.  Er zijn in Groningen veel beeldhouwwerken (circa 400) in de openbare ruimte te zien waaronder enkele van Wladimir de Vries. Ook het beeldenproject van de Rijksuniversiteit Groningen heeft meerdere kunstwerken opgeleverd. Verder bevindt zich bij iedere uitgaande weg van de gemeente een beeld of installatie van het zogenaamde ""project Stadsmarkeringen"" uit 1990.  Groningen heeft een uitbundig cultureel leven. Naast gevestigde instellingen zoals de Stadsschouwburg aan de Turfsingel, cultuurcentrum De Oosterpoort aan de Trompsingel (thuisbasis van het Noord Nederlands Orkest), Vera aan de Oosterstraat, Grand Theatre aan de Grote Markt en Simplon aan het Boterdiep, is er een levendig circuit van kroegen waar ten minste een keer in de week livemuziek wordt gebracht. Groningen heeft als een van de weinige grote steden ook een echte undergroundscene. Het Noord Nederlands Toneel heeft zijn thuisbasis in Theater De Machinefabriek aan de Bloemstraat. Het Prinsentheater is een belangrijk amateurtheaterpodium aan de Noorderbuitensingel. Voor grote producties is er sinds enige jaren een nieuwe zaal in MartiniPlaza.  Ieder jaar wordt op de tweede zaterdag in januari in Groningen het Noorderslag-festival georganiseerd, waarop de Nederlandse Popprijs wordt uitgereikt. In augustus vindt in het Noorderplantsoen het theater-festival Noorderzon plaats.  Als studentenstad kent Groningen een druk uitgaansleven en de stad heeft sinds 2011 een eigen nachtburgemeester. Er zijn talrijke cafés, met name rond de Grote Markt, waar zich onder meer het grote cafécomplex De Drie Gezusters van de vroegere Groningse horeca-ondernemer Sjoerd Kooistra bevindt. Voorts zijn er veel (studenten)kroegen in de Poelestraat en in de aangrenzende Peperstraat.  Concentraties van horecazaken zijn er ook op de Vismarkt, aan het Gedempte Kattendiep (waar o.a. een vestiging van Holland Casino was, die in augustus 2017 geheel door brand werd verwoest) en in de Grote en Kleine Kromme Elleboog, waar zich onder meer restaurant Muller bevond, dat van 1997 tot 2012 een Michelinster had. Het vroegere restaurant Le Mérinos d'Or in de A-straat had van 1985 tot 1991 een Michelinster.  De eerste homohoreca in Groningen was een in 1967 geopende dancing van het COC. In de jaren negentig telde de stad meerdere cafés, twee discotheken, waaronder De Golden Arm, en een homosauna. Daarnaast zijn er twee nieuwe homocafés die in 2017 en 2018 geopend werden. De langstbestaande zaak was de in 1981 geopende bar De Rits, die in 2020 sloot en werd omgevormd tot een dragshowbar.  Groningen had eind 20e eeuw twee raamprostitutiegebieden, de Nieuwstad en de Vischhoek/Hoekstraat/Muurstraat. Die tweede is met ingang van 2016 na een lange juridische strijd op last van de burgemeester gesloten.  Groningen is steeds een belangrijke handelsstad gebleven en is een centrum voor de voedingsmiddelenindustrie (suiker, tabak, koffie). De gemeente promoot de vestiging van de zakelijke dienstverlening (voornamelijk in de ICT-sector) en de zogenoemde ""Life Sciences"". In 2019 telde Groningen rond de 157.000 arbeidsplaatsen en is daarmee veruit de belangrijkste werkplek in het noorden. Sinds 2010 is het aantal arbeidsplaatsen in Groningen gestegen met 17.000. Na Groningen komt Leeuwarden met 67.320 arbeidsplaatsen. Het gemiddelde aantal arbeidsplaatsen per inwoner is veel hoger dan dat van Nederland als geheel (712 per 1000 tegen 464 per 1000). Groningen telde in 2019 in totaal 21.500 bedrijven, een stijging van 933 ten opzichte van 2018.  De industrie neemt een steeds kleiner deel van de totale werkgelegenheid in de stad voor haar rekening. Was in 1999 nog ca. 15% werkzaam in de industrie, in 2004 was dit afgenomen tot ongeveer 12%. Een onderdeel van de industrie waar Groningen wijd en zijd om bekendstaat is de suikerindustrie. Groningen is de grootste 'suikerstad' in Europa en vervult traditioneel een belangrijke rol in de Nederlandse bietsuikerindustrie.  De stad telde tot 2009 twee grote suikerverwerkende fabrieken binnen haar grenzen. De fabriek van de Suiker Unie, hoewel origineel gebouwd ten westen van de stad, is recentelijk helemaal door de uitbreidende stad omgeven en werd na de campagne van 2008/2009 gesloten. De productie bedroeg voorafgaand aan de sluiting 250.000 ton met 250 werknemers. De enige nog overblijvende suikerfabriek is de Suiker Unie Vierverlaten in Hoogkerk (voorheen CSM). Deze produceert jaarlijks 235.000 ton suiker met 283 werknemers. In 2008 werd bekendgemaakt dat de vier grote opslagsilo's – van grote afstand zichtbaar – met nog eens twee zouden worden uitgebreid.  Eerder vormde de suikerbietencampagne in het najaar een welkome bron van inkomsten voor arbeiders uit de verre omgeving. Duizenden van hen begaven zich ieder najaar naar de fabrieken.  Andere bekende Groninger bedrijven zijn Hooghoudt (alcoholische dranken, waaronder jenever), uitgeverij Noordhoff en Theodorus Niemeyer (tabaksproducten, waaronder Samson-shag).  De zakelijke dienstverlening levert ongeveer 30% van de totale arbeidsplaatsen (in 2004 rond de 36.000) in Groningen. Hiermee is het de op een na grootste sector. Binnen de sector zijn er in gemeentelijk beleid een aantal subsectoren aangegeven die kansrijk worden genoemd. Dit zijn de ICT-sector, de Life Sciences, Toerisme en Energie & Milieu. Van deze subsectoren presteren vooral de eerste drie sectoren erg goed, met gemiddelde groeicijfers van rond de 5% per jaar van 1999 tot 2004.  Het belangrijkste bedrijf in deze sector is de Gasunie. In 2005 is het bedrijf gesplitst in een handelspoot (GasTerra), en een bedrijf, onder de oude naam, dat het beheer heeft over het buizennet. Beide zijn in Groningen gevestigd.  De handel en horeca vormen de op twee na grootste sector binnen de Stadgroninger werkgelegenheid. In totaal waren er in 2004 rond de 20.000 arbeidsplaatsen, een aantal dat nauwelijks is veranderd in de afgelopen 5 jaar.[(sinds) wanneer?] In 2005 heeft Groningen de titel Beste Binnenstad van Nederland gekregen. Markant figuur binnen de horeca was Sjoerd Kooistra, die eigenaar was van een groot aantal etablissementen aan de Grote Markt en in de Poelestraat en de Peperstraat en tientallen grote cafés elders in Nederland verwierf.  De aanwezigheid van de Rijksuniversiteit, de Hanzehogeschool, het Universitair Medisch Centrum, de Dienst Uitvoering Onderwijs, de Rechtbank Noord-Nederland en Groningens status als provinciehoofdstad en regionaal centrum maakt dat de stad een groot deel van zijn werkgelegenheid (meer dan 40% in 2004) te danken heeft aan deze sector.  De autosnelweg A28 biedt een directe verbinding naar het zuiden naar Assen, Zwolle, Amersfoort en Utrecht. Op het knooppunt Julianaplein sluit de A28 aan op de ringweg van Groningen. Vanaf daar biedt de snelweg A7 verbindingen naar zowel het westen (Drachten, Leeuwarden, Amsterdam) als het oosten (Winschoten en de Duitse A31). Belangrijke verkeersaders naar de rest van de provincie zijn de N46 naar Eemshaven, de N361 naar Winsum, de N360 naar Delfzijl en de N355 naar Zuidhorn.  Op zeven punten langs de voornaamste toegangswegen tot de stad zijn in de jaren negentig zogenaamde stadsmarkeringen geplaatst. Ieder daarvan is door een andere kunstenaar ontworpen en ze zijn dan ook zeer divers qua ontwerp.  De binnenstad van Groningen is sinds de invoering van het Verkeerscirculatieplan Groningen in 1977 voor autoverkeer opgedeeld in vier sectoren, die onderling niet per auto bereikbaar zijn. Om van de ene naar de andere sector te komen moet men via de diepenring rijden.  In de binnenstad van Groningen worden voor laden en lossen door auto's en vrachtwagens venstertijden gehanteerd.  Groningen werd in 1866 aangesloten op het spoornet. De eerste verbinding was de lijn naar Leeuwarden. Deze lijn werd in 1868 doorgetrokken naar Winschoten en Nieuweschans. In 1870 kwam er een directe verbinding naar Holland door de opening van de lijn naar Meppel. In 1884 volgde nog een lijn naar Delfzijl en in 1893 naar Roodeschool. De lijnen naar Zoutkamp en door de Woldstreek zijn in 1942 opgeheven. Sinds 2011 is ook Veendam weer per trein bereikbaar.  Vanaf het Hoofdstation, net ten zuiden van de binnenstad, rijden in de dienstregeling 2025 rechtstreekse treinen in de richtingen:  Behalve het hoofdstation heeft de stad nog twee spoorwegstations:  In het verleden was er nog een andere stopplaats aan de spoorlijn Groningen – Delfzijl Kostverloren, ter hoogte van de huidige wijk Kostverloren.  De NTM-stoomtramlijn Drachten - Groningen naar Drachten, met doorgaande trams naar Lemmer. Deze lijn is voor goederenvervoer tot 1985 in gebruik gebleven.  Groningen had oorspronkelijk een eigen Gemeentelijk Vervoerbedrijf. In het verleden reden er trams en trolleybussen, maar tegenwoordig rijden er alleen nog autobussen. De stadsbussen rijden tegenwoordig voor Qbuzz. Voor een overzicht van alle lijnen: zie openbaar vervoer in Groningen. Naast de stadsbussen is er een uitgebreid lijnennet vanuit Groningen naar bestemmingen in de provincie en plaatsen in Drenthe en Friesland. Deze bussen vertrekken vanaf het busstation, direct voor het hoofdstation. Vandaar vertrekken ook (internationale) bussen van FlixBus naar verschillende bestemmingen in Nederland, Duitsland en België.  In het verleden reed er een Gemeentetram in Groningen, maar die werd op 12 december 1949 opgedoekt en vervangen door de Groningse trolleybussen. Een van de plannen van het project Kolibri was om weer een tram door Groningen te laten rijden met twee lijnen: een van het hoofdstation via het UMCG naar het Zernikecomplex en een van het hoofdstation via de Grote Markt naar Kardinge. De tramlijnen, waarmee in 2013 zou worden begonnen, zouden in 2016 gereed zijn. De aanleg van de nieuwe tramlijnen moest grotendeels gefinancierd worden met compensatiegelden voor het afblazen van de Zuiderzeelijn. De mogelijke herinvoering van de tram leidde in september en oktober 2012 echter tot zo hoog oplopende conflicten in de lokale politiek, dat de aanleg uiteindelijk is afgeblazen.  Groningen is nog steeds een belangrijk knooppunt van vaarwegen. De stad is ontstaan langs twee relatief kleine stroompjes, de Hunze en de Aa. Ten noorden van de stad kwamen deze samen, deze oudste verbinding met de zee is tegenwoordig het Reitdiep, dat vooral een functie heeft voor de pleziervaart.  Naar Appingedam en Delfzijl werd al in de middeleeuwen het Damsterdiep gegraven. De capaciteit van dit diep bleek in de negentiende eeuw onvoldoende, waarop het Eemskanaal werd aangelegd.  Het oosten van de provincie, in het verleden met name belangrijk voor de aanvoer van turf werd ontsloten door het Schuitendiep en in het verlengde daarvan het Winschoterdiep. Via Veendam en Wildervank werd een aansluiting gemaakt naar Stadskanaal, zoals de naam zegt, het kanaal van de stad.  Het Hogeland was bereikbaar via het Boterdiep. Naar Friesland werd eerst het Hoendiep gegraven, in de jaren dertig van de twintigste eeuw werd het Van Starkenborghkanaal aangelegd als werkverschaffingsproject. Dit kanaal vormt de verbinding tussen de stad en Amsterdam via Lemmer en het IJsselmeer.  De verbinding met Drenthe werd in de negentiende eeuw verbeterd door de aanleg van het Noord-Willemskanaal, dat deels de functie van de Drentsche Aa heeft overgenomen. Het staat via het Verbindingskanaal midden in de stad in verbinding met het Eemskanaal en Winschoterdiep.  Vlak bij het dorp Eelde, zo'n 12 kilometer ten zuiden van de stad, ligt het vliegveld Groningen Airport Eelde.  Omdat Groningen een studentenstad is en vanwege het verkeerscirculatieplan dat in 1976 de stad binnen de diepenring in vier sectoren verdeelde die voor het particuliere autoverkeer niet met elkaar verbonden zijn, is de fiets een zeer populair vervoermiddel. Onder studenten en andere jeugdigen vindt een levendige handel in tweedehands fietsen plaats. Bij de reconstructie van het Stationsplein voor het hoofdstation is een ondergrondse parkeerplaats of opslagplaats voor rijwielen gebouwd, ook wel stadsbalkon genoemd. Hier is plek voor ruim 5000 fietsen. In 2002 heeft Groningen de titel Fietsstad 2002 gekregen.  Groningen is al eeuwenlang een studentenstad. De huidige Rijksuniversiteit Groningen werd in 1614 opgericht als Academie, en is daarmee na Leiden de oudste nog bestaande universiteit van Nederland. De universiteit heeft na een voortvarende start ook slechte tijden gekend, waarbij opheffing een kwestie van tijd leek. Op 1 oktober 2020 had de universiteit 34.126 studenten en is daarmee qua aantallen studenten de derde universiteit in Nederland.   De universiteit heeft twee Nobelprijswinnaars ""afgeleverd"", Frits Zernike (Natuurkunde, 1953, voor de fase-contrastmicroscoop) en Ben Feringa (Scheikunde, 2016, voor moleculaire nanomachines), terwijl Heike Kamerlingh Onnes (Nobelprijs voor Natuurkunde, 1913, voor het vloeibaar maken van helium, en de ontdekking van supergeleiding bij zeer lage temperaturen) aan de universiteit is opgeleid en Albert Szent-Györgyi zijn prijswinnende werk in Groningen heeft gedaan.  Naast de Rijksuniversiteit heeft Groningen sinds 2011 een vestiging van de Protestantse Theologische Universiteit. Deze universiteit maakt gebruik van het gebouw van de voormalige Nutsspaarbank op de hoek van de Oude Ebbingestraat en de Jacobijnerstraat.  De Open Universiteit heeft in Groningen een vestiging in het monumentale Calmershuis aan de Oude Boteringestraat. In dezelfde straat is ook de Volksuniversiteit gevestigd.  Het hoger beroepsonderwijs geconcentreerd in de Hanzehogeschool is voornamelijk gevestigd op het Zernikecomplex. De hogeschool heeft ruim 26.000 studenten. Een aantal instellingen is elders gesitueerd, zoals het Prins Claus Conservatorium en Academie Minerva. De geschiedenis van de school gaat terug tot 1798, het stichtingsjaar van de Academie Minerva.  De oudste school voor voortgezet onderwijs is het Praedinius Gymnasium dat ontstond in de veertiende eeuw toen de Latijnse school werd gesticht. Die school trok leerlingen vanuit de wijde omgeving. Ook tegenwoordig trekken nog steeds leerlingen uit de provincie en uit Drenthe naar de stad om daar de middelbare school te volgen.  Hoewel tegenwoordig gevestigd in Haren heeft het Henri Daniel Guyot Instituut zijn wortels in Groningen. Dit oudste doveninstituut van Nederland werd in 1790 gesticht door de predikant Henri Daniel Guyot. Het instituut stond jarenlang aan de beplante Ossenmarkt. Dit deel van de Ossenmarkt is nu vernoemd naar Guyot, ter plaatse staat tegenwoordig de rechtbank.  Naast diverse zorginstellingen telt de stad Groningen twee grote ziekenhuizen: het Universitair Medisch Centrum Groningen en het Martini Ziekenhuis. Het UMCG is een van de tien traumacentra in Nederland en is tevens locatie voor het Mobiel Medisch Team.  Het UMCG is het academisch ziekenhuis van de universiteit. De geschiedenis van het ziekenhuis gaat terug tot 1797. Het eerste ziekenhuis was gevestigd in het Groene Weeshuis aan de Oude Ebbingestraat, later was het gevestigd aan de Munnekeholm. Na de slechting van de wallen in 1877 werd aan de oostzijde van de stad op het terrein van de voormalige stadswallen een nieuw ziekenhuis gebouwd. Dat bleek een uitgelezen locatie die ook voldoende ruimte bood voor groei. Waar in andere universiteitssteden de academische ziekenhuizen naar de periferie verhuisden zit het UMCG nog steeds vlak bij de binnenstad. Het ziekenhuis wordt in de periode 2023–2035 verder uitgebouwd.  Het Martiniziekenhuis is een fusieziekenhuis. Het Diakonessenhuis in De Wijert (locatie Van Ketwich) en het RKZ in Corpus den Hoorn (locatie Van Swieten) zijn hierin opgegaan. Tot 2009 kende het twee locaties, maar na uitbreiding van de locatie in Corpus den Hoorn is het oude Diakonessenhuis nu gesloopt.  Groningen heeft een rijke sporttraditie. De eerste Nederlandse wereldkampioen schaatsen (en baanwielrennen) Jaap Eden was een Groninger van geboorte. In 1905 werd Coen de Koning in Groningen de tweede Nederlander die de wereldtitel schaatsen behaalde.  De belangrijkste plaatselijke voetbalclub is FC Groningen. Het stadion van FC Groningen is sinds januari 2006 de Euroborg. Het staat in het zuidoosten van de stad en heeft een capaciteit van 22.329 zitplaatsen. Voor het nieuwe stadion geopend werd, speelde de plaatselijke FC in het Oosterparkstadion. Het grootste succes van de FC was het winnen van de KNVB Beker in 2015. In 2023 degradeerde de club na 25 jaar op het hoogste niveau gespeeld te hebben naar de eerste divisie. Velocitas is de andere Groninger voetbalvereniging die de KNVB Beker won (in 1934). De enige Groninger (en noordelijke) voetbalclub met een landstitel op zijn conto is Be Quick (behaald in 1920).  Naast voetbal is basketbal in Groningen een grote sport. Donar, won veel prijzen waaronder 7 landskampioenschappen. De basketbalvereniging speelt haar wedstrijden in de sporthal van het MartiniPlaza. Bij de vrouwen is het studententeam van de Groene Uilen dat in de promotiedivisie speelt, het hoogst spelende team.  Volleybalclub Lycurgus (landskampioen 2016) en korfbalvereniging Nic. (landskampioen veld 1994 en 1998) hebben beide hun thuisbasis in de topsporthal van het Alfa-college nabij Kardinge en spelen allebei op het hoogste niveau. Evenzo behoorde Gijs Grizzlies (ijshockey, landskampioen 1986) in hun sport tot de nationale top. Tegenwoordig komt deze vereniging uit in de Eerste Divisie onder de naam GIJS Bears. Ook de dames van hockeyclub Groningen spelen regelmatig hoofdklasse. De Groninger studentenroeiverenigingen G.S.R. Aegir en A.G.S.R. Gyas leverden op verschillende Europese, Wereld- en Olympische kampioenschappen roeiers, waarmee geregeld medailles werden behaald.  Ieder jaar, op de tweede zondag van oktober, wordt de 4 Mijl van Groningen gelopen, een van de grootste hardloopevenementen van Nederland, waaraan zo'n 23.000 mensen kunnen deelnemen. Van 1980 tot 2000 vond jaarlijks de Lauwersloop plaats, een estafettehardloopwedstrijd tussen Groningen en Leeuwarden. Ter gelegenheid van het 400-jarig bestaan van de Rijksuniversiteit, werd die wedstrijd in 2014 nieuw leven ingeblazen. Het Pieterpad loopt door Groningen heen. De route geeft een goed beeld van de overgang tussen het van oorsprong Friese kleigebied en het Drentse eslandschap, waarbij de stad precies op het scharnierpunt ligt.  In het noorden van de stad aan de oostelijke ringweg ligt Sportcentrum Kardinge. Dit complex huisvest de overdekte ijsbaan, die een opvallend uiterlijk heeft. Naast een 400 meter-ijsbaan omvat het ook een ijshockeyvloer, twee zwembaden, tennisvelden en fitnessruimtes. Het omvat ook nog een sportterrein met een tiental sportvelden. Zwemmen kan in Groningen, behalve in Kardinge, ook in de overdekte zwembaden de Parrel en het Helperzwembad. Daarnaast zijn er twee openluchtbaden, De Papiermolen (sinds 2011 een rijksmonument) en het Zwembad Hoogkerk.  Het in 2000 opgerichte Groningen Giants speelt American football.  In 1985 organiseerde het Noordelijk Roze Front (NRF) de landelijke Roze Zaterdag in Groningen en in datzelfde jaar ging het lokale COC voor het eerst een samenwerking met de politie aan om antihomoseksueel geweld tegen te gaan, een project dat navolging kreeg in andere steden. In 1988 kwam er een eerste nota voor een gemeentelijk homobeleid. Sinds 2008 is Groningen een van de zogeheten Regenboogsteden die de emancipatie, veiligheid en sociale acceptatie van lesbische vrouwen, homoseksuele mannen en biseksuelen, alsmede van transgender en intersekse (lhbti) personen bevorderen.  In 2011 werd de Roze Zaterdag opnieuw in Groningen gehouden en daarop vooruitlopend was in 2010 voor het eerst de Regenboogweek georganiseerd met uiteenlopende activiteiten voor en door lhbt'ers. Daarna vond de Regenboogweek in oktober plaats met de Coming-Outdag als afsluiting, maar in 2016 waren het twee weken in mei, rondom de Internationale Dag tegen Homofobie. In 2016 werd met het oog op de Coming-Outdag op een pleintje halverwege de Ubbo Emmiussingel een regenboogpad aangelegd.  Het grootste park van de stad is van oudsher het Stadspark, aan de westzijde van de stad. De aanleg van de westelijke Ringweg heeft het park in tweeën gedeeld. In het park bevindt zich een atletiekbaan. De Groningse drafbaan is in 2021 gesloten en maakt nu deel uit van een evenemententerrein.  Op en langs een deel van de oude omwalling van de stad is aan de noordzijde van de binnenstad het Noorderplantsoen aangelegd. Dankzij het eerste referendum in Groningen is het tegenwoordig autovrij. In de zomer is het plantsoen decor voor het festival Noorderzon, in het najaar voor de Plantsoenloop.  Het oudste park van de stad is het Sterrebos, al aangelegd in de achttiende eeuw tussen de stad en Helpman. Door de aanleg van de zuidelijke ringweg is ook dit park in tweeën gedeeld. De ringweg zal tussen Julianaplein en Europaweg verdiept worden aangelegd waardoor het Sterrebos een deel van zijn oude glorie kan terugkrijgen.  In het noordoosten, tussen Beijum en Lewenborg, ligt Kardinge, een uitgestrekt natuur en recreatiegebied dat in beheer is bij Natuurmonumenten.  Zoals in de meeste steden in Nederland verschijnt er in Groningen één regionaal dagblad: het Dagblad van het Noorden, voortzetting van het Nieuwsblad van het Noorden, dat als enige van de ooit vijf regionale dagbladen was overgebleven. Het dagblad heeft zijn kantoren aan de Lübeckweg, het oude hoofdkantoor van het Nieuwsblad aan het Gedempte Zuiderdiep is verlaten.  De lokale radio en televisie-uitzendingen worden verzorgd door OOG. De geschiedenis van deze lokale omroep begint in 1982 met de eerste televisie-uitzending. Vanaf 1984 kwam daar de radiotak bij, die 7 dagen per week uitzendingen verzorgt. In 1995 stopte OOG als televisiezender en ging op in RTV Noord. Sinds 1998 ging OOG verder als zelfstandige zender gericht op de stad. RTV Noord is sindsdien de regionale zender van de provincie Groningen.  De hoogste onderscheiding die de stad Groningen kent is het bijschrijven van een persoon in het Gulden Boek. De betreffende persoon wordt daarmee benoemd tot ereburger van de stad.  Hoofdstad: Amsterdam  Regeringszetel: Den Haag Provincies: Assen (Drenthe) · Lelystad (Flevoland) · Leeuwarden (Friesland) · Arnhem (Gelderland) · Groningen (Groningen) · Maastricht (Limburg) · 's-Hertogenbosch (Noord-Brabant) · Haarlem (Noord-Holland) · Zwolle (Overijssel) · Utrecht (Utrecht) · Middelburg (Zeeland) · Den Haag (Zuid-Holland) Landen: Philipsburg (Sint Maarten) · Oranjestad (Aruba) · Willemstad (Curaçao) · Amsterdam (Nederland) Caribisch Nederland: Oranjestad (Sint Eustatius) · The Bottom (Saba) · Kralendijk (Bonaire)  Stad: Groningen Dorpen: Garmerwolde · Glimmen · Haren · Harkstede (deels) · Lageland · Lellens · Meerstad · Noordlaren · Onnen · Sint-Annen · Ten Boer · Ten Post · Thesinge · Winneweer · Woltersum Buurtschappen: Achter-Thesinge · Boltklap · Bouwerschap · Bovenrijge · Dilgt · Dorkwerd · Engelbert · Emmerwolde · Essen · Euvelgunne · Felland · Harendermolen · Hemert · Hemmen · Hoogkerk · Leegkerk · Hoornsedijk · Klein Harkstede · Kröddeburen · Lageweg · Lutjewolde · Middelbert · Noorddijk · Noorderhoogebrug · Oosterdijkshorn · Oosterhoogebrug · Oude Roodehaan · Paterswolde (deels) · Ruischerbrug · Roodehaan · Slaperstil · Steerwolde · Vierverlaten · Wittewierum · Zevenhuisjes Provincie Groningen: Steden en dorpen      Nederland: Provincies · Gemeenten  Pieterburen · Winsum · Groningen · Zuidlaren ·  Rolde · Schoonloo ·  Sleen · Coevorden ·  Hardenberg · Ommen ·  Hellendoorn · Holten · Laren · Vorden ·  Zelhem · Braamt · Millingen aan de Rijn ·  Groesbeek · Gennep ·  Vierlingsbeek ·  Swolgen ·  Venlo ·  Swalmen ·  Montfort ·  Sittard · Strabeek · Sint-Pietersberg Lange-afstand-wandelpad",,,,,
Adriaen Coorte,Q367798,"Adriaen Coorte (IJzendijke, tussen 1659 en 1664 – na 1707) is een Nederlands kunstschilder uit de 17e eeuw.  Weinig is er bekend over het leven van Coorte, maar zijn werk wordt wel bewonderd sinds zijn herontdekking in de jaren vijftig van de 20e eeuw, waarbij vooral Laurens J. Bol (1898-1994), directeur van het Dordrechts Museum, een rol speelde.  Hij werd tussen 1659 en 1664 geboren als tweede zoon van Cornelis Coorte en Petronella van Goch, waarschijnlijk in het magistraatshuis aan de Markt in IJzendijke, waar zijn ouders woonden. Zijn vader was griffier van IJzendijke. In 1675, na het overlijden van zijn vader, verhuisde zijn moeder met haar zoons naar de Gortstraat in Middelburg. Al vroeg ging Adriaen naar Amsterdam, waar hij rond 1680 werkte bij Melchior d'Hondecoeter, door wiens thema's (vogels en andere dieren) hij ook werd beïnvloed. Van 1683-1707 was hij actief als kunstschilder en werkte hij waarschijnlijk in Middelburg, waar hij vooral kleine stillevens maakte.  Er zijn enkele aanwijzingen dat Coorte in Middelburg woonde:  De naam van Coorte komt echter ook in Zierikzee voor in de archieven.  Coorte schilderde vaak op papier dat op een houten paneel was geplakt.  In de vroegste stillevens koos Coorte vanitas als motief, dat de vergankelijkheid van het leven aantoonde (zoals schedels en zandlopers). Later verlaat hij dit motief en richt hij zich meer op de schoonheid van het stilleven. Coorte koos daarbij vaak één enkel onderwerp, bijvoorbeeld een enkele groente, of een schaal fruit. Veel schilderijen laten een stenen plint of tafel zien, waarop de voorwerpen liggen. De signatuur wordt wel geplaatst op het steen, alsof het ingegraveerd is.  Coorte schilderde wel varianten van hetzelfde werk. Van de asperges zijn bijvoorbeeld zeven varianten bekend. Maar van zijn ""hazelnoten"" bijvoorbeeld, bestaat slechts één versie.  Het Rijksmuseum in Amsterdam heeft 'een bosje asperges' (1697) in zijn bezit. Een ander 'bosje asperges met rode bessen' (1696) hangt in de National Gallery of Art in Washington D.C.  Het Rijksmuseum en het Mauritshuis hebben samen vier schilderijen van hem in bruikleen, die beurtelings in Amsterdam en Den Haag hangen. Dit zijn schilderijen van aardbeien (1696), vijf abrikozen (1698), kruisbessen (1699) en perziken (1705), alle tegen een donkere achtergrond. In 2008 werden 35 werken bij elkaar gehaald voor een speciale tentoonstelling in het Mauritshuis: ""Ode aan Coorte"" van 23 februari t/m 8 juni 2008.  Het Zeeuws Museum in Middelburg bezit onder andere een vanitas, het Museum Flehite in Amersfoort een dierenstuk.  Het Dordrechts Museum wijdde in 1957 voor het eerst een tentoonstelling aan Coorte.  Het Centraal Museum in Utrecht wijdde van 8 maart t/m 1 juni 2003 een tentoonstelling aan Coorte, met als titel Adriaen Coorte. Meester van de monumentale eenvoud.  Op 21 september 2009 ontdekte veilinghuis Sotheby's twee stillevens van Adriaen Coorte (circa 1665-1707). Deze lagen in een la bij een familie die de schilderijtjes al meer dan 100 jaar in bezit had. Inclusief deze ontdekking zijn 66 werken van Coorte bekend.",male,1665,1707,Middelburg,Middelburg
Hendrick Coster,Q1916028,"Hendrick Coster (verm. Arnhem, ca. 1615 – Groningen, ca. 1665) was een kunstschilder gespecialiseerd in portretten en mogelijk ook in genrestukken en vogelstillevens. Hij was werkzaam tussen 1638 en 1659, voornamelijk in Arnhem.  Hendrick Coster (ook wel Hendryck Coster of Koster) werd vermoedelijk geboren in Arnhem tussen 1610 en 1620. In juli 1639 trouwde hij te Jutphaas met Florentina van Hardenbroek, dochter van de Utrechtse lakenkoper (later vormdraaier) Gijsbert Anthonisz. van Hardenbroek en zijn vrouw Aeltje Jacobsdr. Schut. Coster werd bij die gelegenheid als in Utrecht woonachtig vermeld. Hoogstwaarschijnlijk genoot Coster in Utrecht zijn opleiding, aangezien zijn schildertrant nauw aansluit bij de Utrechtse school en vooral overeenkomt met de stijl van Johan van Loenen (†1643).  Kort na zijn huwelijk keerde hij terug naar Arnhem, waar hij nog in 1639 werd ingeschreven in het Josephsgilde en waar in daaropvolgende jaren zijn zes kinderen werden gedoopt. We vinden Costers naam terug in de naamlijst van het gildebestuur uit 1654, waarachter (zonder datum) staat opgetekend dat Coster ‘ist vertrocke naer Groeningen ende aldaer gestorven.’ Inderdaad werd Coster in 1656 lid van het Groningse glazenmakers- en verversgilde, waarbinnen ook de schilders zich organiseerden. Hij stierf in 1664 of enkele jaren later.  In het najaar van 1638 ontving Coster van het Hof van Gelre zijn eerste opdracht. Voor vijftig gulden kopieerde hij twee oudere portretten van Maarten van Rossum en hertog Karel van Gelre, waarnaar gravures werden gemaakt voor Pontanus’ Historia Gelrica. Zijn vroegste portret naar het leven, van een anonieme dame, stamt uit 1642 en draagt het opschrift ‘In Arnhem’ (Den Haag, Museum Bredius). Coster schilderde voornamelijk Arnhemse patriciërs. Zo portretteerde hij ook de katholieke burgemeestersdochter Helena Leydeckers (1569-na 1643), met een bloedkoralen rozenkrans in haar gevouwen handen, gezeten aan een tafel waarop een crucifix staat (Arnhem, Museum voor Moderne Kunst). Uit Costers Groningse periode zijn geen gedateerde portretten nawijsbaar. Mogelijk richtte hij zich in zijn latere carrière op stillevens en genrevoorstellingen.  Tot Costers leerlingen behoorde de beroemde portrettist Caspar Netscher. Deze was met zijn ouders van Heidelberg naar Arnhem gekomen en werd op veertienjarige leeftijd bij Coster in leer gedaan, op instigatie van dokter A. Tullekens. Netscher vervolgde echter zijn opleiding bij Gerard ter Borch. Arnold Houbraken, auteur van de Groote Schouburgh der Nederlantsche konstschilders, maakte in Netschers levensbeschrijving melding van ‘Koster’, ‘die allerhande doode vogelen, en wat meer tot het Keukenstuk behoort, schilderde.’ Dergelijke vogelstillevens van Costers hand zijn niet langer bekend; een gesigneerd en 1657 gedateerd stuk bevond zich vroeger in het museum te Emden, maar ging verloren zonder dat er een afbeelding bewaard bleef.  Mogelijk vervaardigde Coster ook landschappen, aangezien Bénézit melding maakt van een landschap van zijn hand dat op 9 maart 1904 te Keulen werd verkocht. Ook brengt Bénézit Hendrick impliciet in verband met de schilder Jan Coster, ‘peintre sans doute à Arnhem’. Jan (of Johannes) was kennelijk Hendricks zoon. Enige jaren geleden kwam een Stilleven met dode vogels en een hond van hem ter veiling, gesigneerd Joh. Coster. Fecit/1664.  Hendrick Costers Koning Salomo, die zich tot november 2002 in de collectie SØR Rusche bevond, doet vermoeden dat hij zich ook bezighield met historieschilderkunst, hoewel dit werk veeleer in de categorie van de tronie (=anonieme kopstudie) valt.  Voor een Personificatie van de Poëzie ontleende Coster de iconografie (direct of indirect) aan Cesare Ripa’s embleemboek Iconologia. Dit genreachtige tafereel getuigt ook van zijn vaardigheid in het schilderen van figuren bij kaarslicht. Veelvuldig werd Costers naam verbonden aan caravaggistische schilderijen met kaarslichtscènes, waarvan een deel echter moet worden toegeschreven aan de Antwerpse schilder Adam de Coster (ca. 1586-1643). Er zijn ook nachtstukken met de signatuur H. Coster bekend.  Coster signeerde zijn werken afwisselend voluit, H.Coster fec. of in monogram HC FC.    Noten  Literatuur",male,1615,1665,Arnhem,Groningen
Christiaen van Couwenbergh,Q326283,"Christiaen Gillisz. van Couwenbergh (Delft, 8 juli 1604 - Keulen, 4 juli 1667) was een Nederlands kunstschilder en tekenaar. Hij vervaardigde portretten, genrestukken en historische en allegorische taferelen.  Van Couwenbergh was een zoon van de uit Mechelen afkomstige zilversmid en kunsthandelaar Gillis van Couwenbergh. Deze verhuisde voor 1604 naar Delft, waar hij trouwde met Adriaentje Vosmaer, een zuster van de schilder Jacob Vosmaer (1574 - 1641). Christiaen leerde zelf het schildersvak van Johan van Nes, die zelf een leerling was geweest van de portretschilder Michiel Jansz. van Miereveld.   Volgens Arnold Houbraken bevond hij zich enige tijd in Italië, maar dat is onzeker omdat daarvan in zijn werk geen invloeden zijn terug te vinden.   Tussen 1622 en 1624 bevond hij zich in Utrecht. Zijn genrewerk onderging hier de invloed van Gerard van Honthorst en Dirck van Baburen. Terug in Delft trad hij in 1627 toe tot het plaatselijke Sint-Lucasgilde. Hij trouwde in 1630 met Elisabeth van der Dussen, een dochter van een brouwer die tevens burgemeester was en werkte voor de VOC. Uit het huwelijk werden zeven kinderen geboren.  In zijn Delftse periode volbracht hij enkele goedbetaalde opdrachten. Hij leverde decoraties voor het Huis Honselaarsdijk in Honselersdijk en voor het Huis ter Nieuburch in Rijswijk. Beide gebouwen waren destijds in het bezit van prins Frederik Hendrik.  In de periode 1647 tot 1653 bevond hij zich in Den Haag, waarschijnlijk om wat dichter bij het hofleven te zijn. Hij werd er lid van het Sint-Lucasgilde, en zou later deken worden van het genootschap. Hij werd betrokken bij het maken van schilderijen en decoraties voor het 'Oude Hof', nu Paleis Noordeinde en voor de Oranjezaal in Paleis Huis ten Bosch.  Ondanks zijn vergaarde rijkdommen en een erfenis van zijn in 1653 overleden vrouw liep hij in Den Haag schulden op. Van 1654 tot zijn dood in 1667 woonde en werkte Van Couwenbergh in Keulen.",male,1604,1667,Delft,Cologne
Wouter Crabeth II,Q759831,"Wouter Pietersz Crabeth II (Gouda, 1594 – aldaar, 18 juni 1644) was een Nederlands schilder.  Wouter Pietersz Crabeth werd in 1594 geboren als zoon van de schepen en burgemeester Pieter Woutersz Crabeth; hij was een kleinzoon van de bekende glazenier Wouter Crabeth I, naar wie hij ook was vernoemd. Crabeth kreeg zijn schildersopleiding van Cornelis Ketel (oom van de bekendere Cornelis Ketel de Jonge).  Crabeth vertrok rond 1613 via Frankrijk naar Italië en werd in Rome lid van de zogenaamde “De Roomsche Schildersbent” de ‘Bentvueghels’, met schilders als Cornelis van Poelenburgh, Bartholomeus Breenbergh en Wybrand de Geest. Zijn alias in deze bent was “Almanack”.  In sommige van zijn werken is de invloed van Caravaggio duidelijk te herkennen, bijvoorbeeld in de Ongelovige Thomas.  In 1626 keerde hij weer terug naar Gouda en werd daar tot schutter beëdigd. In 1628 trouwde hij aldaar met de burgemeestersdochter Adriana Vroesen. In ditzelfde jaar werd hij - tijdens het burgemeesterschap van zijn vader - benoemd tot kapitein van de schutterij, een functie die hij tot zijn dood in 1644 zou blijven bekleden. In die functie maakte hij ook het Beleg van 's-Hertogenbosch in 1629 mee.  Diverse schilderijen van Crabeth zijn gemaakt in opdracht van pastoor Petrus Purmerent van de statie St. Jan Baptist te Gouda (later de Oudkatholieke Kerk).  De Goudse historicus Ignatius Walvis geeft de volgende beschrijving van hem:  Een der voornaamste discipelen van Ketel, Wouter Crabeth, kleinzoon van den vermaarden Glasschilder Wouter Pietersz Crabet. Deze Wouter bezocht Vrankrijk, Italien, en de algemeene Schilderschoole Rome, van waar hij na eene dertienjarige reis na der Goude keerde, daar hij in 't jaar 1628 huwelijkte met Adriana Vroesen. Onder sijne deftigste werken zijn een Maria Hemelvaart, het Altaar-stuk in de bidplaatse van I.W. (= Ignatius Walvis). En sijn laatste groot stuk in conterfeitzels de toenmaals bedienenden krijgsraad van der Goude, levensgrootte verbeeldende, 'tgeen op de zaal van St. Joris Doelen hangd. Het schilderij de Ten-Hemelopneming van Maria werd door Crabeth als altaarstuk vervaardigd in 1628 in opdracht van pastoor Petrus Purmerent voor diens schuilkerk. Later is het in vergetelheid geraakt en in 1970 werd het teruggevonden - op de zolder van de pastorie - door de toenmalige directeur van Museum Gouda, dr. Jan Schouten. Nu is het weer tentoongesteld in dit Goudse Museum (Uit: “Kunst, twist en devotie”, zie:bronvermelding).  Leerlingen van Wouter Crabeth waren onder meer Jan Ariens Duif, Jan Govertsz Verbijl, Jan Franse Verzijl en Aert van Waes.  Literatuur",male,1594,1644,Gouda,Gouda
Anthonie van Croos,Q2852786,"Anthonie Jansz. van der Croos (Alkmaar, 1606 of 1607 - Den Haag, 1662 of 1663) was een Nederlands kunstschilder en tekenaar. Hij vervaardigde voornamelijk landschappen, vaak in combinatie met kastelen of buitenplaatsen, en stadsgezichten. Hij was een leerling van Moyses van Wtenbrouck.  Van der Croos ging in 1634 naar Den Haag. Hij trouwde er in 1636 en opnieuw in 1646. In 1647 werd hij lid van het Sint-Lucasgilde. Hij was een buurman van Jan van Goyen, wiens werk hem sterk zou beïnvloeden, zodanig zelfs dat hun werk soms met dat van de ander werd verward.  De schilder woonde nog korte tijd in Alkmaar, waar hij ook lid was van het gilde. Hij keerde terug naar Den Haag, waar hij zou blijven wonen. In 1656 was hij medeoprichter van het Haagse genootschap Confrerie Pictura, waar hij ook secretaris van werd.",male,1606,1662,Alkmaar,The Hague
Aelbert Cuyp,Q313194,"Aelbert Cuyp of vaak ook Albert Cuyp (Dordrecht, 20 oktober 1620 – aldaar begraven op 15 november 1691) was een Hollands schilder, tekenaar en prentmaker uit een vermaard Dordts kunstenaarsgeslacht. Hij is vooral bekend om zijn landschappen.  Hij was het enige kind van Jacob Cuyp, een in Dordrecht geboren landschapsschilder, en kreeg van hem uitgebreide schilderlessen. Hij woonde en werkte een groot gedeelte van zijn leven in het ""Huis Samson"" in de Wijnstraat te Dordrecht. In 1658 trouwde Cuyp met de voorname Cornelia Boschman, de weduwe van Johan van den Corput en achtergebleven met drie kinderen. Op dat moment had hij al een imposante carrière als schilder achter de rug. Het jaar daarop werd een dochter geboren. Na 1660 bekleedde hij allerlei functies in de hervormde kerk. Omdat zijn financiële positie nu zeker was schilderde hij aanmerkelijk minder. Cuyp stierf in 1691, vier jaar na zijn vrouw, en werd in de Augustijnenkerk begraven.  Cuyp werd beïnvloed door Salomon van Ruysdael, Jan van Goyen, Jan Both en Claude Lorrain. Hij voelde zich aangetrokken tot de ridderlijke en dynastieke cultuur. De ruiterkunst is buitengewoon belangrijk: bereden figuren zijn bij Cuyp vaak gekleed in de quasi-oosterse of 'Poolse' stijl die favoriet was bij de bovenlaag van de bevolking, en nemen houdingen aan die onderwezen werden op paardrijacademies in Frankrijk. De meeste schilderijen zijn niet gedateerd.   Cuyp ontwikkelde na 1650 zijn eigen, rijke stijl. Hij staat bekend om de vele afgebeelde kleurrijke figuren en dieren en om zijn vaak volle kleurenpalet. Zijn marines baden in een zonnig, mediterraan licht, hoewel hij nooit in Italië is geweest. Wel reisde hij naar Arnhem, Rhenen en Kleef. Zijn stemmige riviergezichten echter, waaronder het vrij bekende Gezicht op Dordrecht, vertonen een virtuoos gebruik van matte kleuren, die met Hollandse landschappen geassocieerd worden. Zijn laatst bekende werken dateren van 1665.  Toen aan de Britse landschapsschilder Richard Wilson (1714-1782) gevraagd werd wie hij de beste landschapsschilder vond, antwoordde hij: ""Claude for air and Gaspart for composition and sentiment.. But there are two painters whose merit the world does not yet know, who will not fail thereafter to be highly valued, Cuyp and Mompers."" Het verzamelen van zijn werken zou in dat land uitgroeien tot een hype. In Art treasures in England van 1854 schrijft Waagen dat Cuyp een halve eeuw eerder nog weinig bekend was, maar inmiddels was uitgegroeid tot een van de meest geliefde schilders. Volgens de verzamelaar Noël Desenfans (1744–1807) bereikten de eerste schilderijen van Cuyp omstreeks 1740 Groot-Brittannië. De in Londen woonachtige Zwitserse horlogemaker Grand Jean zou in Engeland horloges en scharen ingeruild hebben voor tien tot twaalf schilderijen van Cuyp. Toen deze handel succesvol bleek, zou hij meerdere keren de oversteek naar de Republiek der Zeven Verenigde Nederlanden hebben gemaakt om horloges om te ruilen voor schilderijen.  In de achttiende en negentiende eeuw werden de ruiterstukken razend populair bij de Engelse aristocratie. Naast de werken in Nederlandse musea, is zijn werk te vinden in musea over heel de wereld :  De Albert Cuypmarkt is een dagmarkt op de Albert Cuypstraat in de Pijp, Amsterdam.  Op het Bagijnhof in Dordrecht is in 2006 een standbeeld van Aelbert Cuyp geplaatst, dat in 2013, bij de verbouwing van het Bagijnhof, is verhuisd naar de Vriesestraat. Omdat niet bekend is hoe hij eruitzag is voor een abstract kunstwerk gekozen.  De gravures die in oude kunstboeken staan afgebeeld, zijn deels fantasie en deels gebaseerd op het portret van een onbekende man door Johannes Verspronck, dat vroeger ten onrechte werd aangezien voor een portret van Cuyp door Frans Hals. In Museum Bredius bevindt zich een portret van een jonge schilder dat bekendstond als een ""zelfportret van Aelbert Cuyp op jonge leeftijd"", maar het kan geen zelfportret zijn, want de kleding wijst op een datering rond 1650-1660 toen Cuyp al 30-40 jaar was, en het is ook niet door Cuyp geschilderd. Verder bestaan (of bestonden) er twee miniatuurportretten die volgens een veilingcatalogus uit 1943 Aelbert Cuyp en zijn vrouw Cornelia Boschman voorstellen, maar de herkomst van deze toeschrijving is onbekend.",male,1620,1691,Dordrecht,Dordrecht
Benjamin Gerritsz Cuyp,Q552910,"Benjamin Gerritsz. Cuyp (gedoopt Dordrecht, december 1612 – begraven aldaar, 28 augustus 1652) was een Nederlands kunstschilder behorend tot de Hollandse School.  Hij was een zoon van de glasschrijver en glazenmaker Gerrit Cuyp en werd opgeleid door zijn halfbroer Jacob Cuyp. Hij schilderde landschappen, genrestukken, historiestukken (veldslagen) en Bijbelse voorstelling in een barokke stijl, die beïnvloed lijkt door Rembrandt. Hij was oom van de beroemde landschapschilder Albert Cuyp.",male,1612,1652,Dordrecht,Dordrecht
Jacob Gerritsz. Cuyp,Q554847,"Jacob Gerritsz. Cuyp of Jacob Gerritz. Cuyp (Dordrecht, december 1594 – aldaar, 1652) was een veelzijdig Nederlands kunstschilder en illustrator.  Zijn vader was Gerrit Gerritsz. Cuyp, een glasschrijver en glazenmaker. In 1617 trad hij toe tot het schildersgilde; het jaar daarop trouwde hij met een vrouw uit Utrecht. Jacob was in de leer bij de Utrechtse schilder Abraham Bloemaert en Utrechtse invloeden zijn in zijn werk aantoonbaar. In 1625 was hij tijdelijk werkzaam in Amsterdam. Jacob werd diaken en ouderling bij de Waalse gemeente in Dordrecht. In 1637 werd hij boekhouder en hoofdman van het Sint-Lucasgilde. In 1642 richtte hij een eigen kunstenaarsgenootschap op.  Hij leerde zijn halfbroer Benjamin (1612 - 1652) en zijn zoon Aelbert Cuyp (1620 - 1691) schilderen. Later schilderden vader en zoon ook samen. Een andere en beroemde leerling was Ferdinand Bol.  De werken van Jacob Cuyp bevinden zich in diverse musea, onder andere in:  In Nederland bezit het Dordrechts Museum een aantal doeken van Jacob Cuyp.  In de collectie van het Dordrechts Museum bevinden zich de stukken Portret van Michiel Pompe van Slingelandt (1649), Tulpen (1638) en Herderin met kind in een landschap (1627). Het laatste werk werd in 2006 gerestaureerd: daarbij is de bovenste strook, die later was bijgeschilderd, weggenomen. Dit gedeelte is echter wel bewaard gebleven.  De werken van Jacob Gerritsz. Cuyp behoren tot de Barokke schilderkunst. Hij behoort ook tot de Oude Hollandse meesters uit de 17e eeuw. Hij maakte een groot aantal portretten, waaronder veel kinderportretten. Daarnaast schilderde Jacob Gerritsz. Cuyp historiestukken, stillevens en genrestukken. Lange tijd heeft Jacob vooral gegolden als de vader van de beroemde Aelbert; tegenwoordig wordt hij meer om zijn eigen verdiensten beoordeeld.",male,1594,1652,Dordrecht,Dordrecht
Hendrick Danckerts,Q2354473,"Hendrick Danckerts (Den Haag, ca. 1625 - Amsterdam, ca. 1680) was een Hollandse kunstschilder en graveur.  Danckerts leerde zijn vak in Den Haag, waar hij tot 1653 bleef. Hij bezocht Engeland voor het eerst in 1650. In 1653 ging hij naar Italië, samen met zijn oudere broer Johannes en zijn latere leerling Jacob van Steenvoorden, waar hij vijf jaar bleef. Daarna verhuisde hij in 1658 naar Engeland waar hij in dienst trad van koning Karel II en de hertog van York. Hij schilderde landschappen, havengezichten en koninklijke residenties. Hij schilderde ook portretten en devotie-schilderijen. Daarnaast maakte hij gravures naar de Italiaanse oude meesters uit de Engelse koninklijke collectie. Hij trouwde er in 1664 met Theodosia Hugh's of Hues of Staffordshire. Hij was ook bekend met de vermaarde kroniek-schrijver Samuel Pepys.  Hij verliet Engeland in 1679 als gevolg van de publieke vijandigheid jegens katholieken na de Paapse samenzwering-controverse. Op 10 augustus 1680 trouwde hij voor de tweede keer, ditmaal met Elizabeth Boons. Hij overleed drie maanden later in Amsterdam.",male,1625,1680,The Hague,Amsterdam
Cornelis Gerritsz Decker,Q707690,"Cornelis Gerritsz. Decker (Haarlem, ca. 1620 - aldaar, 1678) was een Nederlands kunstschilder uit de Gouden Eeuw. Hij was actief tussen 1643, toen hij lid werd van het Haarlemse Sint-Lucasgilde, en 1678.  Decker vervaardigde vooral landschappen, vaak voorzien van architectuur, en interieurs van werkplaatsen met genre-elementen.  De kunstenaar was mogelijk een leerling van Salomon van Ruysdael en een navolger van diens neef Jacob van Ruisdael. Hij volgde ook de stijl na van Jan Wijnants en Philips Wouwerman. Enkele landschappen van Decker werden door Wouwermans en Johannes Lingelbach 'gestoffeerd', een niet ongebruikelijke samenwerking tussen schilders die in dit geval inhoudt dat zij zorgden voor de invulling van mens- en dierfiguren. Op dit vlak zou Decker ook hebben samengewerkt met Adriaen van Ostade.  Decker overleed in Haarlem op 23 maart 1678.",male,1618,1678,Haarlem,Haarlem
Dirck van Delen,Q711770,"Dirck van Delen (Heusden, 1604/05 – Arnemuiden, 16 mei 1671) was een Nederlands kunstschilder behorend tot de Hollandse School.  Van Delens vroege werk vertoont invloed van het grafisch werk van Hans Vredeman de Vries en de schilderijen van Bartholomeus van Bassen. In 1626 vestigde hij zich in het Zeeuwse Arnemuiden, waarvan hij tevens burgemeester was. Vanaf het einde van de jaren '20 maakte hij enkel architectuurstukken. Hij had een voorliefde voor rijk versierde interieurs, met zuilen omgeven binnenhoven, barokke kerken, enz., die tot het eind van de jaren 1640 meestal door hemzelf van figuren werden voorzien, aanvankelijk vaak naar figuren van Dirck Hals, later veel naar prenten van Abraham Bosse.  Een van zijn bekendste schilderijen toont de Beeldenstorm van 1566. Hij schilderde dit schilderij in 1630 en het is het enige schilderij, waarop de Beeldenstorm is afgebeeld. Dit schilderij is te zien in het Rijksmuseum in Amsterdam.  Een ander bekend schilderij, dat hij samen met Anthonie Palamedesz maakte, laat de Ridderzaal in Den Haag zien. Het is niet bekend wanneer het precies geschilderd is. Het schilderij is eigendom van het Mauritshuis, maar in bruikleen gegeven aan het Rijksmuseum in Amsterdam.  Verder hangt er een groot werk van hem in het voormalige gemeentehuis van Arnemuiden, dat nu dienstdoet als oudheidkundig museum van Arnemuiden. Er hangen ook schilderijen van hem in buitenlandse musea. In 2014 dook een schilderij van hem, uit 1626, op in Wales.  Dirck van Delen was getrouwd met Maria van der Gracht (1588-1650). Zij was de dochter van de toenmalige burgemeester van Arnemuiden. Ze kregen in 1626 een zoon met de naam Pieter. Van Delens tweede vrouw was Catharina de Hane (1618-1652) Ze trouwden in 1650, maar Catharina overleed na 2 jaar huwelijk in het kraambed. Van Delens derde en laatste vrouw heette Johanna van Baelen (1600-1668) Ze trouwden in 1658.  Naast het schilderij in het museum van Arnemuiden hangt een gedenkbord, dat Dirck van Delen liet opstellen voor zijn drie vrouwen. De tekst daarop luidt:  Later is er bijgeschilderd:",male,1605,1671,Heusden,Middelburg
Cornelis Jacobsz Delff,Q864243,"Cornelis Jacobsz. Delff (Gouda, ca. 1570 - Delft, 1643) was een Nederlands kunstschilder van genrestukken en voornamelijk stillevens.  Cornelis Delff was de oudste zoon van Jacob Willemsz. Delff (1550 - 1601) en werd ook door hem opgeleid in het vak. Daarnaast was hij in de leer bij Cornelis Cornelisz. van Haarlem.  Ook zijn twee jongere broers waren kunstschilder. Rochus (1567 - 1617) was portrettist en Willem (1580 - 1638) was ook bekend als portrettist, maar voornamelijk als prentkunstenaar. Willems zoon, bekend als Jacob Willemsz. Delff (II), werd eveneens kunstschilder.  De stamvader van het kunstenaarsgeslacht vervaardigde een portret van zijn gezin, waarop hijzelf, zijn vrouw en drie zoons zijn afgebeeld. Dit werk bevindt zich in de collectie van het Rijksmuseum in Amsterdam.  In 1613 werd Cornelis lid van het Delftse Sint-Lucasgilde. Hij behoorde tot de eerste bekende stillevenschilders van met name keukeninterieurs, waarvan het eerste werk dateert uit 1597.",male,1570,1643,Gouda,Delft
Jacob Willemsz Delff the Younger,Q1677669,"Jacob Willemsz. Delff ook wel aangeduid als 'de Jongere' (Delft, 1619 - aldaar, 12 juni 1661) was een Nederlands kunstschilder. Hij vervaardigde voornamelijk portretten.  Delff was een kleinzoon van de portretschilder Jacob Willemsz. Delff (I). Zijn ouders waren Willem Jacobsz. Delff, eveneens portrettist, en Geertruid van Miereveld, een dochter van de schilder Michiel Jansz. van Mierevelt. Zijn beide ooms oefenden ook het schildersvak uit: Cornelis Jacobsz. Delff (1570-1643) was stillevenschilder en Rochus Delff (1567-1617) was portrettist.  Jacob Delff werd in 1641 lid van het plaatselijke Sint-Lucasgilde. Op 22 januari 1642 trouwde hij met de adellijke toen 19-jarige Anna van Hoogenhouck (1622-1678). Zij kregen een dochter, Geertruid.",male,1619,1661,Delft,Delft
Willem Jacobsz Delff,Q807808,"Willem Jacobsz. Delff (Delft, 1580 - aldaar, 1638) was een Nederlands kunstschilder, tekenaar en prentkunstenaar. Hij vervaardigde vooral portretten.  Delff was de jongste zoon van de portretschilder Jacob Willemsz. Delff. Ook zijn twee oudere broers waren beeldend kunstenaar. Cornelis (1570 - 1643) was stillevenschilder en Rochus Delff (1567 - 1617) was portrettist. Alle drie de broers werden door hun vader opgeleid. Ook Willems eigen zoon, die bekendstaat als Jacob Willemsz. Delff (II) (of: de Jongere) beoefende het schildersvak.  Willem was getrouwd met Geertruid van Miereveld, een dochter van de portretschilder Michiel Jansz. van Miereveld. Hij was lid van het Delftse Sint-Lucasgilde. Hij overleed in Delft en werd er begraven op 14 april 1638.",male,1580,1638,Delft,Delft
Abraham van Diepenbeeck,Q330854,"( Hertogdom Brabant)  Zuidelijke Nederlanden  ( Hertogdom Brabant)  Zuidelijke Nederlanden  Abraham van Diepenbeeck (gedoopt 's-Hertogenbosch, 9 mei 1596 – Antwerpen, mei/september 1675) was een Brabants glasschilder, schilder en tekenaar, behorend tot de Antwerpse School. Jan van Diepenbeeck, ook een kunstschilder, was zijn vader.  In 1621 vestigde hij zich in Antwerpen, waar hij zijn eerste successen behaalde als schilder van kerkramen, o.a. in de kathedraal en de Sint-Pauluskerk. Na een klassieke studie werd hij een van de beste leerlingen en assistenten van Rubens. Hij specialiseerde zich in historiestukken en portretten. In 1638 werd hij toegelaten tot de Antwerpse Sint-Lucasgilde en in 1641 werd hij hoofd van de Antwerpse academie. Pas na een reis naar Italië legde hij zich voornamelijk toe op het schilderen in olieverf en tekenen. Tot deze tekeningen behoren de 58 voorstellingen gegraveerd door Cornelis Bloemaert voor het boek Tableaux du Temple des Muses van de Abbé de Marolles. Tijdens het bewind van Karel I was hij in Engeland. Hier schilderde hij de portretten van de eerste hertog van Newcastle en zijn gezin. Ook illustreerde hij zijn boek A general system of horsemanship in all its branches.  In dit artikel wordt gepeild naar het samenwerkingsverband tussen Peter Paul Rubens (1577-1640) en Abraham van Diepenbeeck (1596-1675). Marie-Louise Hairs twijfelt, ondanks enkele historische bronnen, toch aan een intense samenwerking tussen beiden. Van Puyvelde gaat zelfs zo ver te beweren dat Rubens nauwelijks anderen toeliet in zijn atelier en dat hij zelf instond voor de realisatie van al zijn kunstwerken. In verschenen literatuur wordt gesteld dat Van Diepenbeeck bij relevante kunstwerken van Rubens betrokken werd.  Abraham van Diepenbeeck verhuisde in 1621 naar Antwerpen, waar hij een jaar later als vrijmeester in de glasschilderkunst lid van de Sint-Lucasgilde werd. Gilden waren private of publieke verenigingen die binnen een stad georganiseerd werden. Vanwege de lokale, sociale en politieke draagkracht van een gilde is het vreemd dat Van Diepenbeeck reeds lid zou zijn geweest van de Antwerpse gilde alvorens hij in juni 1624, als immigrant, het statuut van volwaardig poorter kreeg. In zijn beginperiode te Antwerpen ontwierp Van Diepenbeeck voornamelijk glasramen voor verscheidene kerken. Op basis van deze gegevens ga ik ervan uit dat Van Diepenbeeck pas na 1623-1624 in verband kan worden gebracht met het Rubensatelier.  Volgens Meyssens (1649), De Bie (1661), De Piles (1677), Von Sandrart (1675-1679), Max Rooses (1888), Hairs (1977), Steadman (1982), Balis (1993) en Vlieghe (1998) was Abraham van Diepenbeeck een leerling van Rubens. Indien deze categorisering gevolgd wordt, is het belangrijk aan te geven dat Abraham van Diepenbeeck niet aan zijn eerste opleiding toe was. Gedurende zijn periode in ’s-Hertogenbosch werd hij namelijk door zijn vader, Jean Roelofszone van Diepenbeeck, opgeleid tot glasschilder. Deze discipline beoefende hij in Antwerpen slechts in beperkte mate. Vandaar dat hij in 1638 deken weigerde te worden van de gilde van de glasschilders. Datzelfde jaar werd Van Diepenbeeck, als schilder, wel lid van de Sint-Lucasgilde.  Verschillende bronnen geven aan dat Abraham van Diepenbeeck méér dan een gewone leerling van Rubens was. Zo zou hij in 1626-1627, net als andere ateliermedewerkers van Rubens, een van de uitvoerders zijn geweest van de kartons op doek voor de tapijtreeks ‘De Verheerlijking van de Eucharistie’. Dit was een grote opdracht die het atelier van Rubens gekregen had van de Infante Isabella.  Tijdens diezelfde periode was Abraham van Diepenbeeck ook actief voor het Plantijns Huis. De daaropvolgende jaren ondernam hij verschillende reizen. Zo reisde hij in 1632, in opdracht van Rubens, naar Parijs en Fontainebleau om er tekeningen te maken naar de werken van Primaticcio en Niccolo dell’ Abbate. Naast zijn samenwerking met Rubens, voerde Van Diepenbeeck ook zelfstandige opdrachten uit. Dit kan afgeleid worden uit de gravure Portrait équestre de Ferdinand d’Autriche, die door Antoine van der Does werd uitgevoerd, en het opschrift bevat: ‘Diepenbeke inventi 1634’. Van Diepenbeeck zou dus, net als Rubens, een inventor zijn geweest.  Dat Van Diepenbeeck eerder een assistent dan een leerling was van Rubens blijkt uit een tekening voor een titelpagina voor A. Torniello’s ‘Annales Sacri’. Op deze prent staat de signatuur van Rubens alsook die van Van Diepenbeeck. Indien Rubens Abraham van Diepenbeeck enkel als leerling zou beschouwd hebben, zou hij vermoedelijk geen andere signatuur dan de zijne toestaan. De signatuur van Van Diepenbeeck staat centraal onder een getekend tafereel, wat erop kan wijzen dat dit deel van de tekening door hem werd ontworpen en/of getekend.  Van Diepenbeeck kreeg ook de opdracht ontwerptekeningen te maken naar de instructies van Rubens. Dit blijkt onder andere uit de gravure ‘De twist tussen Minerva en Neptunus’, die ontworpen werd als illustratie voor de thesis van Charles de la Vieuville. Deze gravure bevat het opschrift: ‘P.P. Rubens C, Abr. a Diepenbeke delin, Paulus Pontius sculpsit 1636’. Hairs suggereert dat de C staat voor ofwel ‘concepit’ of ‘composuit’ of ‘componit’. Delin zou een afkorting zijn van delineavit wat betekent: ‘heeft getekend’. Dankzij dit opschrift is het mogelijk het werkproces te reconstrueren. Rubens was verantwoordelijk voor het concept en gaf instructies voor de compositie, Van Diepenbeeck tekende alles nauwgezet uit en Paulus Pontius was verantwoordelijk voor de gravure. Deze evolutie wordt ondersteund aan de hand van een tekening van Abraham van Diepenbeeck, een staat van een gravure en de uiteindelijke gravure door Paulus Pontius. Door de sterke gelijkenissen tussen de tekening en de gravure maar ook door het feit dat de gravure het spiegelbeeld is van de tekening, kan worden aangetoond dat Van Diepenbeecks tekening een ontwerp was waarop Pontius zich baseerde. Het is echter onduidelijk of deze prent de finale ontwerptekening is en niet een van de vermoedelijk verscheidene versies die Van Diepenbeeck tekende. De tekening en de gravure vertonen namelijk onderlinge verschillen. Zo bevat de gravure onder andere een boog met drie tekens van de dierenriem achter de rug van Jupiter en kijken verschillende hoofden in een andere richting. Deze wijzigingen kunnen het resultaat zijn van opmerkingen die Rubens gaf op de tekening, maar het kan even goed een creatieve inbreng van Pontius aangeven. De rol die Van Diepenbeeck toebedeeld kreeg bij dit werk bracht een grote verantwoordelijkheid met zich mee. De ontwerptekening, die gebaseerd was op instructies van Rubens, was namelijk bepalend voor het eindresultaat van het werk. Aangezien Van Diepenbeeck reeds een tiental jaar vertrouwd was met het werk van Rubens, zelf meewerkte aan de uitvoering van werken en reeds andere ontwerptekeningen realiseerde, kan worden aangenomen dat hij goed wist wat Rubens van hem verwachtte. Deze kennis combineerde hij dan waarschijnlijk met een persoonlijke visie op de vormgeving van de figuren.  Er zijn verschillende mogelijke verklaringen voor de betrokkenheid van Van Diepenbeeck in het ontwerpproces van Rubens. Rubens was een veelzijdig en druk bezet man. Hij was stadsschilder van Antwerpen, illustratieontwerper voor de Officina Plantiniana, hofschilder van de aartshertogen Albrecht en Isabella, vervulde diplomatieke missies, maakte verschillende reizen, had internationale opdrachten, … . Gezien de vrij beperkte mogelijkheden van transport in die tijd, is het niet ondenkbaar dat Rubens vaak afwezig was in zijn atelier. Het lijkt dan ook logisch dat hij medewerkers nodig had voor het opvolgen van anderen en voor het verder uitwerken van zijn ontwerpen. Door de grote vraag naar werken van Rubens moest een zekere continuïteit in het atelier verzekerd worden. Vermoedelijk was Rubens ook omwille van gezondheidsproblemen genoodzaakt anderen, zoals Van Diepenbeeck, toe te laten in het ontwerpproces. Rubens had gedurende zijn hele leven last van jicht. Zo zijn er voor 1623, 1626, 1627, 1635, 1638, 1639 en 1640 concrete aanwijzingen dat Rubens geregeld last had van jichtaanvallen. Op het einde van zijn leven was hij hierdoor zelfs een maand lang verlamd aan beide handen. De gevolgen van zijn ziekte hebben hem mogelijk gedwongen gedetailleerde tekeningen, die een soepele bewegingsmotoriek in de handen vereisen, aan anderen over te laten. Volgens Vander Auwera had Rubens ook tijdens zijn opdracht voor de Spaanse koning Filips IV last van jicht waardoor hij slechts enkele werken zelf kon uitvoeren. Rubens kreeg in 1636 de omvangrijke opdracht het jachtslot Torre de la Parada, van Koning Filips IV te Madrid, te decoreren met een reeks schilderijen. Een eerste officiële aanwijzing die deze opdracht bewijst is een brief van 20 november 1636, van de Kardinaal-Infant aan Filips IV. Hierin wordt vermeld dat Rubens toen zelf reeds begonnen was aan enkele werken. Diezelfde periode werd er in het atelier van Rubens ook gewerkt aan de opdracht voor de gravure ‘De twist tussen Minerva en Neptunus’. Uit een inscriptie blijkt dat de thesis, waarvan de gravure deel uitmaakt, op 29 december 1636 werd verdedigd. Hierdoor is er een terminus ante quem voor de datering van de gravure en de tekening. Doordat er vermoedelijk gelijktijdig aan beide opdrachten werd gewerkt, is er misschien een bijkomende verklaring waarom Van Diepenbeeck een grote vrijheid kreeg in het ontwerp voor de gravure. In het Corpus Rubenianum zijn er geen concrete verwijzingen naar een betrokkenheid van Van Diepenbeeck bij de werken voor de Torre de la Parada. Zou Van Diepenbeeck in die periode de verantwoordelijkheid hebben gekregen over kleinere werken in het atelier zodat Rubens zich ten volle kon concentreren op de grote opdracht van Filips IV? Deze stelling is zuiver hypothetisch en kan weerlegd worden indien er bronnen zijn die bewijzen dat het ontwerp voor de gravure voltooid was vooraleer Rubens zijn werken voor de Torre de la Parada aanvatte.  Dankzij enkele historische bronnen (tekeningen, gravures, literatuur) werd aangetoond dat Van Diepenbeeck effectief betrokken werd in het inventieproces bij werken van Rubens. Informatie over Rubens zelf, en over zijn leven, doen vermoeden dat Van Diepenbeeck zelfs de vrijheid kreeg om zelf ontwerpen uit te tekenen. Deze ontwerpen waren weliswaar gebaseerd op instructies die hij van de meester kreeg. Van Diepenbeeck was dus méér dan een leerling van Rubens. Er mag dan ook besloten worden dat er een echt samenwerkingsverband tussen beiden bestond en dat Van Diepenbeeck ook buiten de grenzen van het Rubensatelier actief was.",male,1596,1675,'s-Hertogenbosch,Antwerp
Abraham Diepraam,Q329945,"Abraham Diepraam (Rotterdam, ged. 23 januari 1622 - aldaar, begr. 16 juli 1670) was een Nederlandse kunstschilder. Hij vervaardigde portretten, interieurs, schilderijen van het boerenleven en kroegscènes.  Volgens Arnold Houbraken was zijn eerste leermeester de Utrechtse glasschilder H.P. Stoop. In Rotterdam was hij in de leer bij Hendrick Martensz. Sorgh en in Antwerpen bij Adriaen Brouwer (ofwel was hij een navolger van diens stijl, omdat Brouwer reeds in 1638 overleed). In 1648 werd Diepraam lid van het Sint-Lucasgilde in Dordrecht. Hij werd zelf de leermeester van Mathijs Wulfraet.  Houbraken beweert de schilder in 1674 gekend te hebben, hoewel Diepraam toen al vier jaar dood moet zijn geweest. Hij beschrijft de schilder als een losbol en kroegloper en heeft zeker geen hoge dunk van diens latere werk. Diepraam zou zijn werkjes zelf in kroegen hebben verkocht en de opbrengsten meteen hebben verbrast. Later zou hij aan nog lagerwal zijn geraakt en met zijn schilderijen met weinig succes langs de deuren hebben geleurd. Zijn latere ongecontroleerde stijl, waarbij de verfstreken elkaar niet eens meer raakten, zou het gevolg zijn geweest van constante dronkenschap.",male,1622,1670,Rotterdam,Rotterdam
Adriaen van Diest,Q1903881,"Adriaen van Diest (gedoopt Den Haag, 12 december, 1655 – Londen, 1704) was een Nederlands-Engels schilder en etser.  Hij was zoon van de marineschilder Jeronymus van Diest (II) en actief in Den Haag vanaf omstreeks 1670. Rond 1673 vestigde hij zich in Engeland. Van Van Diest zijn minstens 98 schilderijen bekend, waaronder genrestukken, (italianiserende) landschappen, portretten, maar vooral veel marines. Werk van Van Diest bevindt zich onder anderen in de Royal Collection in het Verenigd Koninkrijk, het National Maritime Museum in Londen, het Hertog Anton Ulrich-Museum in Braunschweig en talloze privéverzamelingen.",male,1655,1704,The Hague,London
Jeronymus van Diest I,Q2103594,"Jeronymus van Diest (I), Jeronymus ook gespeld als Hieronimus, (Den Haag, ca. 1600 – ?) was een Nederlands schilder.  Hij was gespecialiseerd in grisailles en was leraar van Adriaen Pietersz. van de Venne.",male,1600,,,
Jeronymus van Diest II,Q2462870,"Jeronymus van Diest (II), Jeronymus ook gespeld als Hieronymus of Jeronimus, (Den Haag, gedoopt 1631 – aldaar, tussen 1677 en 1697) was een Nederlands schilder.  Hij was zoon en leerling van Willem van Diest. Zijn vroegst bekende werk dateert van 1648 en zijn laatst bekende werk van 1677. Daarna verdwijnt hij uit beeld. Zijn werk bestaat uit wapenborden, marines, rivierlandschappen en strandgezichten. Van Diest was een navolger van Hendrick Dubbels en Jan van Goyen en hij was leraar van zijn zoon, Adriaen van Diest.",male,1631,,The Hague,The Hague
Willem van Diest,Q2112735,"Willem Hermansz. van Diest (Den Haag (?), tussen 1590 en 1610 – tussen 1668 en 1688) was een Nederlands schilder en tekenaar.  Van Diest was werkzaam in Den Haag. Mogelijk was hij een leerling van Jan Porcellis. Zijn vroegst bekende werk dateert van 1629. Hij was een navolger van Jan van Goyen, Jan Porcellis en Simon de Vlieger. In 1656 was hij een van de oprichters van de Confrerie Pictura in Den Haag. Hij was leraar van zijn zoon, Jeronymus van Diest (II), en werd in 1663 voor het laatst vermeld. Hij overleed in of na 1668.  Van Van Diest zijn minstens 78 schilderijen bekend. Zijn werk bestaat uit grisailles, marines en strandgezichten.",male,1610,1670,The Hague,The Hague
Jacob van der Does,Q864447,"Jacob van der Does (I) (naamsvarianten: Jacob Verdoes, Jacob Simonsz. van der Does  (I), bijnaam: Tamboer (Amsterdam, gedoopt 4 maart 1623 - Sloten, 17 november 1673) was een Nederlands kunstschilder en tekenaar uit de Gouden Eeuw. Hij vervaardigde voornamelijk (italianiserende) landschappen met dieren en enkele portretten.  Jacob was een zoon van Simon Jacobzn van der Does, secretaris van de assurantiekamer van Amsterdam en Beatrix Anselmo. Van der Does ontving zijn opleiding bij Nicolaes Moeyaert. In 1644 was hij ingeschreven aan de universiteit van Leiden.  Op 21-jarige leeftijd vertrok hij naar Frankrijk en reisde vervolgens te voet door naar Italië.  In 1644 reisde hij naar Rome, waar hij ongeveer vijf jaar zou blijven. Hier werd hij opgenomen in het gezelschap van de Bentvueghels dat Nederlandse en Vlaamse kunstenaars die in Rome werkzaam waren verenigde. Zijn biograaf Jacob Campo Weyerman beschrijft dat zijn vrienden bij aankomst in Rome onmiddellijk in het gezelschap wilden opnemen. Jacob van der Does verzette zich aanvankelijk omdat hij geen geld had en dus de initiatieceremonie die gewoonlijk uit uitgebreid eten en drinken bestond niet kon betalen.  Maar de andere leden overtuigden hem dat ze hem niet in verlegenheid zouden laten, en hij werd die avond zelf nog geïnitieerd in de Bentvueghels. In dit ongedwongen en drinkgrage genootschap bestond de gewoonte elkaar te voorzien van een aansprekende bijnaam. Omdat van der Does had aangegeven uit geldgebrek soldaat te willen worden en vanwege zijn gedrongen gestalte kreeg hij de 'bentnaam' Tamboer toegemeten, want het was de gewoonte in het leger de kortste soldaten als trommelaar (tamboer) aan te stellen.  In Rome werd hij ook bekend met de kring van genreschilders die onder de invloed stonden van Pieter van Laer en de Bamboccianti genoemd worden. De Bamboccianti waren voornamelijk Nederlandse en Vlaamse kunstenaars werkzaam in Rome die meestal kleine kabinetstukken of prenten van het alledaagse leven van de lagere klassen in Rome en het omringende platteland produceerden.  Van der Does kopieerde tijdens zijn verblijf in Rome werken van onder meer Pieter van Laer.  Na terugkeer in Nederland in 1650 vestigde hij zich in Den Haag. Hij trouwde er met Margaretha Boortens, die zelf ook verdienstelijke schilderde. In 1656 was hij medeoprichter van het Haagse genootschap Confrerie Pictura. Van der Does was een ontwikkeld man, geïnteresseerd in vreemde talen en hij lijkt een bijzondere voorliefde voor Latijnse inscripties te hebben gehad.  Zijn vrouw overleed in 1661, wat hem zodanig aangreep dat hij een tijdlang maar weinig schilderde. Hij hertrouwde in 1662 in Den Haag met Johanna van Geesdorp Gideonsdr., die eveneens weinige jaren later overleed. Uit het eerste huwelijk werden 7 kinderen, uit het tweede 4 kinderen geboren waarvan er in totaal enkel 3 overleefden. Door tussenkomst van familieleden verkreeg hij het secretarisambt van Sloten, Sloterdijk, Houtrijk en Polanen en hij vestigde zich in Sloterdijk in 1665. Vanaf 1663 tot aan zijn dood zou hij zich vooral in Amsterdam hebben opgehouden.  Hij had diverse leerlingen, onder wie zijn zoons Jacob en Simon, Theodorus Bernoille, Marcus de Bye, Gamaliel Day, Alexander Havelaer en Anthony Schinckels.  Van der Does verwierf faam met zijn zuidelijke, italianiserende landschappen met denkbeeldige herders en dieren, voornamelijk schapen en geiten. Zijn stijl en keuze van onderwerpen liggen in de lijn van de Bamboccianti.  Het werd verhaald dat een werk dat een geitje voorstelde voor 1000 gulden werd aangekocht hetgeen hem de bijnaam ‘de schilder der duizendguldens geit’ opleverde.  Hij schilderde ook portretten en architectuur als genre. Hij was verder werkzaam als etser maar produceerde minder werk in deze discipline.",male,1623,1673,Amsterdam,Amsterdam
Simon van der Does,Q866194,"Simon van der Does (Den Haag, 1653 - Antwerpen, 1717 of later) was een Nederlands kunstschilder, tekenaar en prentkunstenaar uit de periode van de Gouden Eeuw. Hij vervaardigde voornamelijk landschappen met dieren en enkele portretten.  Simon van der Does was een zoon uit het tweede huwelijk van Jacob van der Does, die ook zijn leermeester was. Hij werkte in de stijl van zijn vader. Hij was een halfbroer van de schilder Jacob van der Does (II), een zoon uit het eerste huwelijk van hun vader. Simon werd de leermeester van de schilder en (vooral) kunsthistoricus en biograaf Jan van Gool.  Van der Does werkte enige tijd in Friesland en zou ook een jaar in Engeland hebben doorgebracht. Hij trouwde op 36-jarige leeftijd met Clara Bellechier. Zij was naar verluidt een uitzonderlijk mooie vrouw, maar zeer verkwistend van aard, waardoor het gezin voortdurend in de schulden verkeerde.  Na de dood van zijn vader en zijn vrouw verkeerde hij in armoedige omstandigheden en op voorspraak van zijn vrienden verkreeg hij een plaats in het gasthuis in Den Haag, waar hij drie jaar verbleef. Vervolgens trok hij naar Brussel en later naar Antwerpen, waar hij werkte voor de 'kunstkopers' of 'keelbeulen', zoals Houbraken plastisch vermeldt.  Simon kwam onder de hoede van Karel Dujardin en na diens dood werkte hij voor Gerard de Lairesse. Hij was in redelijk goeden doen toen hij op weg naar Parijs overleed.",male,1653,1717,The Hague,Antwerp
Gerard Donck,Q2014098,"Gerard Donck was een Nederlands kunstschilder uit de periode van de Gouden Eeuw. Hij vervaardigde genrestukken en portretten.  Over het leven van de schilder is niets bekend. Uit de dateringen op zijn werken blijkt dat hij in elk geval actief was tussen 1627 en 1640, vermoedelijk in Amsterdam.",male,1600,1650,,
Lambert Doomer,Q527919,"Lambert Doomer (gedoopt Amsterdam, 11 februari 1624 – aldaar, 2 juli 1700) was een Nederlands kunstschilder en tekenaar van Duitse afkomst behorend tot de Hollandse School.  Doomer was het derde kind van in totaal negen kinderen van de in het Duitse Anrath geboren meubelmaker Herman Doomer en zijn vrouw Baertje Martens. Zijn vader specialiseerde zich in de bewerking van ebbenhout en was leverancier van lijsten aan onder meer Rembrandt van Rijn. Omstreeks 1640 voltooide Lambert Doomer een opleiding tot meubelmaker bij zijn vader, maar werd in 1640 leerling van Rembrandt en werkte vervolgens een tijd lang op zijn atelier. In die hoedanigheid werkte hij mogelijk op de een of andere manier mee aan De Nachtwacht.  Doomer ondernam vervolgens een aantal buitenlandse reizen. In 1646 reisde hij met de schilder Willem Schellinks naar Nantes, maar ter hoogte van Rouen kregen ze ruzie, waarna ieder zijn eigen weg ging. Later dat jaar reisde Doomer naar Engeland, waar hij de eerst bekende afbeeldingen van het eiland Wight maakte. Van 1663 tot 1664 maakte hij een reis langs de Rijn, tot in Zwitserland, waarbij hij ook de geboorteplaats van zijn vader, Anrath, bezocht.  Naast schilderen verzamelde Doomer ook zelf kunst. Zo verwierf hij in 1657/1658 op een veiling naar aanleiding van het faillissement van zijn voormalige leermeester Rembrandt een groot aantal van diens tekeningen en schetsboeken. Op 24 augustus 1668 trouwde hij met Metje Harmens, met wie hij van 1669 tot 1695 in Alkmaar woonde. Tussen 1671 en 1673 maakte hij talrijke tekeningen, waarvan er omstreeks 300 bewaard zijn gebleven. Deze tekeningen vormen één vierde van zijn totale oeuvre. Zijn laatste jaren tot zijn dood in 1700 bracht bij door in Amsterdam.",male,1624,1700,Amsterdam,Amsterdam
Gerrit Dou,Q335927,"Gerrit Dou, ook Gerard Dou genoemd, (Leiden, 7 april 1613 – aldaar begraven, 9 februari 1675), was een Nederlandse kunstschilder.  Dou, geboren en overleden in Leiden, ging aanvankelijk in de leer bij zijn vader, Douwe Jansz. die glasschilder was. Daarna ging hij twee jaar in de leer bij de glasschilder Pieter Kouwenhorn. Op zijn veertiende ging hij drie jaar lang in de leer als (eerste) leerling van Rembrandt, die destijds samen met Jan Lievens een atelier in Leiden had.  In 1632 vestigde hij zich als zelfstandig schilder in Leiden en verwierf daar al snel grote roem. Zijn werk vertoonde zeker in het begin grote invloed van Rembrandt, zodanig zelfs dat het onderscheid soms moeilijk te maken valt. Het Rijksmuseum in Amsterdam is in het bezit van zijn belangrijkste werk Portret van een lezende oude vrouw (ca. 1630). Vanaf omstreeks 1640 legde hij zich toe op het vervaardigen van over het algemeen op klein formaat geschilderde genrestukken (taferelen uit het dagelijks leven). Hierbij ging hij zeer gedetailleerd te werk. Door die steeds grotere perfectie in de details wordt hij gerekend tot de 'fijnschilders'. Zijn verfijnde techniek bracht hem er zelfs toe zijn eigen penselen te fabriceren. Een gevolg van zijn grote aandacht voor het detail was wel dat zijn belang als portretschilder afnam: zijn klanten hadden gewoonweg niet de tijd om zo uitgebreid te poseren.  De taferelen werden vaak geschilderd als gezien door een boogvenster, wat de intimiteit van het tafereel bevorderde. Deze techniek heeft veel navolging gevonden. Ook perfectioneerde hij de licht/donker-effecten (chiaroscuro) door nachtstukken met kaarslicht te produceren, waarvoor hij buitengewoon veel voorstudie pleegde.  Hij is ook bekend als Gerard Dou, een Franse versie van zijn naam die hij aan het einde van zijn carrière gebruikte.  Dou produceerde meer dan 200, over het algemeen kleine werken, die over musea in heel de wereld zijn verspreid. De Leidse hoogleraar Franciscus de le Boë Sylvius (1614-1672) bezat elf werken van hem. Tussen 1708 en 1711 werden enkele werken, waaronder zeldzame nachtstukken, aangekocht door August II van Polen (1670-1733). In de particuliere Leiden Collection (New York) zijn dertien van zijn werken opgenomen.  In 2014 verscheen een publicatie naar aanleiding van een technische analyse van die schilderijen.",male,1613,1675,Leiden,Leiden
Willem Doudijns,Q1753611,"Willem Doudijns, ook wel Doudyn of Doedijns (Den Haag 31 december 1630 - Den Haag ca 1 januari 1697) was een Nederlandse kunstschilder, prentkunstenaar en tekenaar, en een van de oprichters van de Confrerie Pictura.  Doudijns was de zoon van een Haagse burgemeester en kolonel in de schutterij. Hij hield zich al jong met kunst bezig; zijn leermeester was Alexander Petit. Hij trok rond 1649 naar Rome en werd lid van de Bentveughels waar hij de naam Diomedes verkreeg. Daar leerde hij dat je niet alleen de natuur maar ook alle details van de klassieke beeldhouwkunst moest bestuderen. Pas na twaalf jaar kwam hij terug, inmiddels beroemd als historieschilder.  In 1657 behoorde hij misschien tot de oprichters van Confrerie Pictura, dat zich niet langer kon vinden met de regelgeving van het Sint Lucasgilde. Misschien was er te veel concurrentie van schilders die niet lid waren van het gilde, misschien deed het gilde te weinig aan opleiding van Haagse schilders. Het is niet onmogelijk dat hij pas in 1661 terugkeerde van zijn reis naar Italië.  In 1672 beoordeelt hij samen met Karel Dujardin een twaalf- of dertiental schilderijen afkomstig van Gerrit Uylenburgh die ze had verkocht aan de Grote Keurvorst, als zijnde belangrijke Italiaanse originele werken.  In 1682 behoorde hij tot de oprichters van de Haagse Tekenacademie.  Doudijns verzamelde schilderijen, tekeningen en beelden en liet zijn huis als een tempel der kunst inrichten. Hij was de leermeester van Bartholomeus van Burgindis, François Beeldemaker, door de Bentveughels aap genoemd, Willem Wissing, Dominicus van Wijnen bijgenaamd Ascanius, Mattheus Terwesten, Daniël Jacobs en misschien Jan Bisschop, Cornelis de Bruijn en Pieter van der Hult.  In 1698 werden zijn huis en nalatenschap met vele kunstschatten verkocht. Van zijn beroemdheid in die tijd getuigt het gedicht van zijn stadgenoot Samuel Sylvius, Uitvaart van den Heer Wilhem Doedijns, aartsschilder dezer eeuw. Onder zijn schilderijen, vooral plafondstukken, is het meest bekend zijn vierschaar het Oordeel van Salomo in het Oude stadhuis van 's-Gravenhage; zijn tekeningen uit Italië werden door Jan Bisschop geëtst.",male,1630,1697,The Hague,The Hague
Cornelis Droochsloot,Q684987,"Cornelis Droochsloot (Utrecht 1640 - na 1673) was een Nederlands kunstschilder uit de periode van de barok. Hij vervaardigde landschappen en genrestukken met taferelen over het boerenleven.  Droochsloot was de zoon van de schilder Joost Cornelisz. Droochsloot, die ook zijn leermeester was. Hij werd in Utrecht gedoopt op 29 november 1640. Hij was actief in de periode 1655 - 1673. Zijn exacte overlijdensdatum is niet bekend. Het werk van Cornelis is nauwelijks te onderscheiden van dat van zijn vader.",male,1640,1674,Utrecht,Utrecht
Joost Cornelisz Droochsloot,Q2759084,"Joost Cornelisz. Droochsloot, ook wel geschreven als Droog(h)sloot (Utrecht, 1585 of 1586 - aldaar, 1666) was een Nederlands kunstschilder.  Van Droochsloots jonge jaren is niets bekend. Mogelijk verbleef hij als leerling enkele jaren in Amsterdam en Den Haag. De eerste vermelding is zijn toetreding tot het Sint-Lucasgilde in Utrecht in 1616. Hij was vanaf 1623 diverse malen deken van het gilde en vervulde ook kerkelijke en publieke functies in de stad. Tot zijn dood bleef hij werkzaam te Utrecht.  Droochslot werd beïnvloed door zowel Pieter Bruegel de Oude als de Jonge, maar ook door David Vinckboons. Zijn vroegste werken waren grootschalige historiestukken, maar hij ging later over op kleinschalige afbeeldingen van actuele gebeurtenissen en boerenscènes. Hij was een zeer productief schilder. Oorspronkelijk signeerde hij alleen met Joost Cornelisz., maar later voegde hij er Droogsloot aan toe. Jacob Duck was een leerling van hem. Zijn zoon Cornelius Droochsloot was ook kunstschilder.  Een aantal werken van Droochsloot:",male,1586,1666,Utrecht,Utrecht
Willem Drost,Q60099,"Willem Drost (gedoopt Amsterdam, 19 april 1633 – begraven Venetië, 25 februari 1659) was een Nederlandse kunstschilder en graficus, behorend tot de Hollandse School.  Drost werd omstreeks 1650 leerling bij Rembrandt van Rijn. Hier bleef hij minstens werkzaam tot 1654, getuige een schilderij met als onderwerp Batseba met de brief van koning David, dat geïnspireerd is op het schilderij met hetzelfde onderwerp dat Rembrandt datzelfde jaar maakte.  Midden jaren 50 vertrok hij naar Rome, waar hij samenwerkte met Jan Vermeer van Utrecht en later de Duitse schilder Johann Carl Loth ontmoette. Hij volgde Loth naar Venetië, waar ze samen een serie voorstellingen van de evangelisten maakten, voor hij daar in 1659 op 25-jarige leeftijd overleed.  Er zijn maar weinig schilderijen toegeschreven aan Willem Drost, terwijl meer dan 2000 schilderijen aan Rembrandt worden toegedicht, waarvan de meeste niet zijn gesigneerd. Bij de schilderijen die aan Rembrandt waren toegeschreven, werd de authenticiteit soms in twijfel getrokken. Het belang van deze Rembrandtwerken was van dien aard dat het Rembrandt Research Project werd opgezet om de toeschrijving van al zijn werken te herzien. Geleerden hebben hierdoor inmiddels een aantal schilderijen van Rembrandt aan zijn leerlingen en medewerkers toegedicht. Zo werd het schilderij Portret van een onbekende vrouw, na onderzoek, toegeschreven aan Drost.",male,1633,1659,Amsterdam,Venice
Pieter Dubordieu,Q1288897,"Pieter Dubordieu (L'Île-Bouchard, ca. 1610 - Amsterdam, 1678) was een Nederlands kunstschilder, tekenaar en kunsthandelaar van Franse afkomst. Hij vervaardigde uitsluitend portretten.  Over het leven van Dubordieu is weinig bekend. Hij trouwde in 1633 in Leiden en werd in 1636 officieel als burger van Amsterdam ingeschreven. Vanaf 1638 woonde hij weer in Leiden waar hij lid werd van het plaatselijke Sint-Lucasgilde.",male,1609,1678,L'Île-Bouchard,Amsterdam
Jacob Duck,Q1284751,"Jacob Duck (Utrecht, ca. 1598 - Utrecht, 28 januari 1667) was een Nederlandse kunstschilder.  Duck kreeg een opleiding tot edelsmid en was als zodanig ook werkzaam, maar in 1621 nam hij tekenles bij Joost Cornelisz. Droochsloot. Hij werd vervolgens schilder en sloot zich in 1629 bij het Sint-Lucasgilde in Utrecht aan.   Duck specialiseerde zich in zorgvuldig geschilderde genrestukken op klein formaat. Hij vervaardigde interieurtjes en vooral kortegaardjes, oftewel tafereeltjes met soldaten in een wachtruimte.",male,1600,1667,Utrecht,Utrecht
Jan Ariens Duif,Q2230229,"Jan Ariens Duif, ook  Johannes Adriaensz. Duif en Jan Duif  (Gouda, 1617 - aldaar, 1649) was een Nederlandse kunstschilder.  Duif werd op negenjarige leeftijd opgenomen in het weeshuis van Gouda. ""Op den 18en Juni 1626 is in het Weeshuis ontfange Jan Ariensz. Duif, oud omtrent 9 jaren  ... Deze jongen zal leeren schilderen, by Wouter Crabeth zijn neef"". Reeds in het weeshuis viel zijn schilderstalent op. Als negentienjarige jongen schilderde hij in 1636 de regenten van het weeshuis. Op dit schilderij heeft hij zichzelf afgebeeld als weesjongen naast de weesvader. Jan Duif was dus een leerling van zijn neef de Goudse schilder Wouter Pietersz Crabeth. Hij schilderde vooral portretten en genrevoorstellingen.  Ander werken van Duif zijn portretten van de franciscaan Gregorius Simpernel uit 1640 en van de lutherse predikant Clemens Bijleveld uit 1642. Hij schilderde ook een afbeelding van de overleden pater Simpernel in 1649, het jaar waarin hij ook zelf overleed. Door het kopiëren van dit portret van Simpernel  werd hij rijkelijk beloond, aldus de stadshistoricus Ignatius Walvis.  Duif trouwde op 10 november 1647 met Marytie Pietersz. Hij overleed binnen twee jaar na zijn trouwdag in 1649 aan een ""schielijke beroerdheid"".  Noten",male,1617,1649,Gouda,Gouda
Karel Dujardin,Q719666,"Karel Dujardin (Amsterdam, 27 september 1626 - Venetië, 20 november 1678), was een Nederlands kunstschilder. Hij is het meest bekend van zijn Italianiserende landschappen.  Karel groeide op aan het einde van de Kalverstraat, nabij de Munttoren, in een familie van vetsmelters en vleeshouwers. Zijn moeder was een Antwerpse, zijn vader was geboren in Middelburg. In 1638 gingen zijn ouders failliet. Het is niet bekend van wie hij leerling was, maar zijn achterneef Pieter Nason, maar ook Nicolaes Berchem en Paulus Potter zijn genoemd. In 1649 woonde hij in Parijs, waar hij trouwde met de weduwe Suzanne van Royen, die eveneens een Antwerpse achtergrond had. Het jaar daarop vertrok hij naar Lyon. In 1651 trok hij met zijn vrouw naar Amsterdam. Het paar woonde op de Rozengracht, maar verhuisde in 1656 naar Den Haag, waar hij een van de oprichters werd van de Confrerie Pictura, het Haagse kunstschildersgilde; Dujardin sloot zich tevens aan bij de schutterij in Den Haag. In 1660 kwam hij terug naar Amsterdam, waar hij carrière maakte; zijn werk werd zeer gewaardeerd onder verzamelaars. In 1673 woonde hij op de prestigieuze Keizersgracht, niet ver van de Spiegelstraat. Gerrit Uylenburgh, betrok hem bij het beoordelen van een zending schilderijen, bestemd voor de Keurvorst van Brandenburg.  Dujardin werkte in uiteenlopende genres. Naast zijn pastorale landschappen maakte hij ook historiestukken en portretten van bijvoorbeeld Jan Reynst en Jacob de Graeff. Befaamd is zijn portret van Michiel de Ruyter, die hij diverse malen heeft ontmoet tijdens de volgende zeereis. In 1675 vertrok hij via Texel, Lissabon, Tanger en Algiers naar  Rome waar hij lid werd van de Bentvueghels. Daar trok hij op met de schilder Johannes Glauber, en stond bekend als Barba di Becco, of Bokkebaard. Hij verhuisde naar Venetië, waar hij stierf na een voedselvergiftiging en een kort ziekbed.",male,1626,1678,Amsterdam,Venice
Heiman Dullaart,Q2563444,"Heyman Dullaert (Rotterdam, 6 februari 1636 - aldaar, 6 mei 1684) was een Nederlands schilder en dichter en leerling van Rembrandt. Zijn schilderijen, veelal trompe-l'oeils, zijn te zien onder andere in Nederland in het Kröller-Müllermuseum.  Als dichter is hij vooral bekend door zijn gedichten Aan myne uitbrandende kaerse en Een korenwanner aan de winden, beide te vinden in De Nederlandse poëzie van de 17e en 18e eeuw van Gerrit Komrij.  Hij lag begraven in de Rotterdamse Prinsenkerk, die bij het bombardement van 1940 werd verwoest.",male,1636,1684,Rotterdam,Rotterdam
Cornelis Dusart,Q1133546,"Cornelis Dusart (Haarlem, 24 april 1660 – aldaar, 1 oktober 1704) was een Nederlands kunstschilder en graveur behorend tot de Hollandse School. Hij was een zoon van componist, beiaardier en organist Joan Dusart.  Dusart werd in 1679 toegelaten tot het Haarlemse Sint-Lucasgilde. Hij was een trouwe navolger van Adriaen van Ostade. Hij wist zijn beroemde voorbeeld in kwaliteit zo dicht te naderen, dat enkele werken van Dusart, bijvoorbeeld Boeren voor een herberg in Slot Belvedere in Wenen, vroeger voor dat van Van Ostade werd aangezien. Ook zijn gravures zijn in de trant van Van Ostade.",male,1660,1704,Haarlem,Haarlem
Pieter Jacobsz Duyfhuysen,Q2413722,"Pieter Jacobsz. Duyfhuysen, ook wel Colinchovius genoemd (Rotterdam, 1608 - aldaar, 1677) was een Nederlands kunstschilder en tekenaar uit de periode van de Gouden Eeuw. Zijn oeuvre omvat voornamelijk genrestukken met het boerenleven als thema, alsmede enkele portretten en religieuze onderwerpen.   Zijn werk is in thema en stijl te vergelijken met dat van andere in Rotterdam werkzame schilders als Cornelis Saftleven, Herman Saftleven, Hendrick Martensz. Sorgh en Pieter de Bloot.  Duyfhuysen werd in Rotterdam geboren als zoon van een notaris. Hij woonde en werkte zijn hele leven in de stad, met uitzondering van de periode 1625 - 1627, toen hij in Haarlem in de leer was bij Johannes Torrentius. Na zijn terugkeer in Rotterdam woonde hij bij zijn broer Jacob, die eveneens notaris was en voor wie hij geregeld als getuige optrad.   Pieter Duyfhuysen werd in zijn woonplaats begraven op 27 september 1677.",male,1608,1677,Rotterdam,Rotterdam
Willem Cornelisz Duyster,Q2345697,"Willem Cornelisz. Duyster (Amsterdam, 1599 - aldaar, 1635) was een Nederlands kunstschilder en tekenaar uit de Gouden Eeuw. Hij vervaardigde portretten en genrestukken, vaak met militairen in een wachtlokaal, die zich bezighouden met kaartspelen, roken, drinken, ruzie zoeken of de buit verdelen. Hij was met name bekwaam in het weergeven van kleding en andere textielstoffen.  Willem Duyster werd op 30 augustus 1599 gedoopt in de Amsterdamse Oude Kerk. Hij was de oudste van vier kinderen uit het tweede huwelijk van zijn vader Cornelis Dircksz. met de uit Noorwegen afkomstige Hendrikje Jeronimus. Uit zijn eerste huwelijk had hij twee kinderen. In 1620 verhuisde de familie vanuit de Paternostersteeg naar de Koningsstraat. Het huis dat het gezin daar bewoonde, heette 'De Duystere Werelt'. Aan deze naam ontleende Willem zijn achternaam. Deze komt voor het eerst voor in een document van 1 juli 1625 waarin sprake is van een hevige ruzie tussen Willem Duyster en zijn voormalige vriend en leermeester Pieter Codde.  In 1631 trouwde hij met de toen 30-jarige Margrieta Kick, een zuster van de schilder Simon Kick. Zijn ondertrouw, op 5 september van dat jaar, vond plaats op dezelfde dag dat Simon Kick in ondertrouw ging met Willems zuster Stijntje Duyster.  Willem Duyster overleed in 1635 ten gevolge van de pest. Hij werd op 31 januari begraven in de Zuiderkerk.",male,1599,1635,Amsterdam,Amsterdam
Floris van Dyck,Q576222,"Floris Claesz. van Dyck (Delft, ca. 1575 – Haarlem, november 1651) was een Hollands schilder van stillevens behorend tot de Hollandse School.  Van Dyck woonde en werkte het grootste deel van zijn leven in Haarlem, waar hij zich in 1604 verloofde. Na zijn opleiding in Holland ondernam hij een studiereis naar Italië. Terug in Holland werd hij toegelaten tot het Haarlemse Sint-Lucasgilde, waar hij een hoge functie bekleedde. De laatste 25 jaar van zijn leven schilderde hij echter nog maar weinig. Een reden hiervoor zou kunnen zijn dat hij met schilderen zijn brood niet meer hoefde te verdienen. Uit het testament dat hij in 1605 opmaakte blijkt namelijk dat hij op dat moment erg rijk was.  Van Dyck schilderde voornamelijk stillevens. Hij is vooral bekend vanwege zijn natuurgetrouwe weergave van planten en bloemen, maar hij schilderde ook wat men in de 17e eeuw ontbijtgens noemde: een gedekte tafel met kazen, fruit en noten. Van Van Dyck zijn slechts tien stillevens bekend.",male,1575,1651,Delft,Haarlem
Gerbrand van den Eeckhout,Q550146,"Gerbrand Janszoon van den Eeckhout (Amsterdam, 19 augustus 1621 – aldaar, 29 september 1674) was een Nederlandse kunstschilder in de zeventiende eeuw. Het oeuvre van Van den Eeckhout getuigt van een grote veelzijdigheid. Hij schilderde en tekende historiestukken, dat wil zeggen schilderijen met levensgrote figuren gebaseerd op verhalen uit de Bijbel, de mythologie, de geschiedenis en de Romeinse oudheid. Daarnaast vervaardigde hij ornamenten ter decoratie, landschappen, stadsgezichten, portretten en genrestukken van musicerende burgers en soldaten. Zijn werk is subtiel en hij tekende voor een klein publiek.  Hoewel niet feitelijk gestaafd door overgeleverde archiefstukken, neemt men aan dat Gerbrand van den Eeckhout van 1635/6 tot 1640/1 in Rembrandts atelier als leerling of gezel werkzaam was. Volgens Arnold Houbraken was Gerbrand ""een groot vrind van Rembrant van Ryn"". Hij ontpopte zich tot een zeer productief kunstenaar, coloristisch begaafd en qua fantasie de meerdere van andere Rembrandt-leerlingen zoals Ferdinand Bol, Govert Flinck en Nicolaes Maes. Van den Eeckhouts gebruik van kleuren is origineel, genuanceerd en onconventioneel.  De stijl van Van den Eeckhout is wendbaar; zijn tekeningen zijn brillant. Hij produceerde veel variaties op hetzelfde thema; Ruth en Boas heeft hij vier keer getekend. Werner Sumowski beschrijft 218 tekeningen van zijn hand. Reeds in de vroegste tekeningen en schilderijen van Gerbrand van den Eeckhout valt, naast de invloed van Rembrandt, een duidelijke vertrouwdheid op met Pieter Lastman. Een korte opleiding bij Lastman lijkt echter onwaarschijnlijk aangezien deze stierf in 1633 toen Van den Eeckhout twaalf jaar was. Misschien ging Gerbrand eerst in de leer bij meesters zoals Nicolaes Moeyaert of Salomon Koninck, die in de stijl van Lastman werkten. Maar ook Rembrandt zelf, bij wie Van den Eeckhout wellicht studeerde, kan hem de erfenis van zijn leermeesters hebben leren kennen. Rembrandt bezat immers twee bundels tekeningen van Lastman die hij mogelijk als lesmateriaal aanwendde ter instructie van zijn leerlingen.  Van den Eeckhout en Rembrandt werden rond 1650 uitgesloten voor decoraties van het stadhuis op de Dam.  Hij schilderde een portret van Jan van de Cappelle in 1653. In 1657 kreeg hij een belangrijke opdracht: een regentenstuk voor het kuipersgilde in de Barndesteeg, waarop ook zijn broer staat afgebeeld. De activiteiten van de Amsterdamse schilder, tekenaar, etser, en gelegenheidsdichter Gerbrand van den Eeckhout kenden in de jaren 1660 een hoogtepunt. Blijkbaar kon hij rond die tijd terugvallen op vaste kopers, die elkaars interesse voor bepaalde onderwerpen beïnvloedden.  Van den Eeckhout was een ontwikkeld man en stond in contact met kooplieden, geleerden en dichters. Van den Eeckhout was bevriend met Roeland Roghman en Jacobus Heiblocq. In 1663 maakte hij waarschijnlijk met Jan Lievens en Jacob Esselens een reis van Arnhem naar Kleef langs de Rijn. In 1669 maakte hij een portret van Isaac Commelin. Hij maakte een illustratie voor het boek Den ervaren huys-houder, zijnde het III. deel van het Vermakelyck landt-leven. Onderwijsende, hoemen binnen en buyten de steden, heylsame medicijnen voor de gebreken van menschen en beesten, sal toemaken en bereyden. Als mede een onderrechtinge, hoemen uyt verscheyden bloemen en kruyden, nutte en wel-ruyckende wateren, sal konnen uyttrecken, en distilleeren. Noch is hier achter by gevoeght den Naerstigen byen-houder. Noyt voor desen gedruckt.  door Petrus Nijlant.  Van den Eeckhou(d)t werd geboren als zoon van de goudsmid Jan Pieterszoon van den Eeckhout uit de Kalverstraat. Diens vader Pieter Lodewijckszoon van den Eeckhout was uit doopsgezinde geloofsovertuiging zijn geboortestad Brussel ontvlucht en via 's-Hertogenbosch en Harlingen naar Amsterdam uitgeweken. Twee jaar na de dood van Gerbrands moeder, Grietje Leydeckers, hertrouwde Gerbrands vader met Cornelia Dedel, de dochter van een oprichter en bewindhebber van de Oost-Indische Compagnie in Delft. (Er bestaan portretten van zijn vader en stiefmoeder die zich nog steeds in het bezit van de familie bevinden).  Van den Eechout was ongehuwd maar woonde vanaf 1670 met Maria van Schilperoort, de weduwe van zijn broer, en haar vijf kinderen op de Herengracht, niet ver van de Vijzelstraat. De kunstkenner, verzamelaar en taxateur van schilderijen werd in 1672 ingehuurd door Gerrit van Uylenburgh. In 1673 schilderde hij opnieuw de regenten van of het wijnkopers- of wijnverlatersgilde. Gerbrand van Eeckhout stierf op 26 september 1674 en werd drie dagen later begraven in de Oudezijds Kapel.  Bronnen  Voetnoten",male,1621,1674,Amsterdam,Amsterdam
Justus van Egmont,Q1034140,"Justus van Egmont (Leiden, 1602 – Antwerpen, 8 januari 1674) was een Zuid-Nederlands portretschilder en ontwerper van wandtapijtreeksen.  Justus van Egmont werd geboren in Leiden, in 1602. De datum 22 september 1601, die door Van den Branden verkeerdelijk als zijn geboortedatum werd beschouwd, is in realiteit de datum van het schepenhuwelijk in Leiden van zijn ouders. In 1615 verhuist zijn gezin naar Antwerpen waar de jonge Van Egmont leerling werd in het atelier van de schilder Caspar II van der Hoecke (ca. 1585 - na 1648). Na 1618, na de voltooiing van zijn opleiding als leerknaap vertrekt hij naar Italië. Vanaf 1620 tot 1628 is hij actief in het atelier van Rubens. Zo is hij in 1625 betrokken bij de levering van de schilderijenreeks met Het Leven van Maria de' Medici, besteld door de vorstin bij Rubens. Tussen 1621 en 1623 heeft hij mogelijk meegeholpen aan de afwerking van deze schilderijen.  In 1628 wordt Van Egmont volgens de Antwerpse gildearchieven vrijmeester in de Sint Lucasgilde. Hij verlaat Rubens’ atelier en de stad Antwerpen om zich in Parijs te vestigen. Daar bouwt hij een succesvolle carrière uit als portretschilder. Aanvankelijk is hij in Parijs ook actief als kartonschilder in het atelier van Simon Vouet (1590-1649). Daar werkt hij mee aan het ontwerpen van wandtapijtkartons voor de manufactuur van de uitgeweken Vlamingen Mark Coomans en Frans van der Plancken in de Faubourg Saint-Marcel. Als schilder werkt Van Egmont in Parijs onder andere in dienst van de familie Orléans. In hun opdracht voert hij het decoratieve programma in het kasteel van Balleroy uit. Later wordt hij hofschilder bij Lodewijk XIII (1610-1643) en Lodewijk XIV (1643-1715). Van Egmont is een van de twaalf medestichters van de in 1648 opgerichte Parijse Académie royale de peinture et de sculpture.  Vanaf 1649 keert Van Egmont terug naar de Zuidelijke Nederlanden. Hij werkt aanvankelijk in Brussel waar hij de kartons ontwerpt voor verschillende wandtapijtreeksen voor Brusselse manufacturen. Later vestigt hij zich definitief in Antwerpen.  Justus van Egmont heeft de modellen geleverd voor de volgende wandtapijtreeksen: de Geschiedenis van Marcus Antonius en Cleopatra, de Geschiedenis van Caesar Augustus, de Geschiedenis van Julius Caesar en de Geschiedenis van Zenobia, koningin van Palmyra.",male,1601,1674,Leiden,Antwerp
Simon Eikelenberg,Q2052694,"Simon Eikelenberg (Alkmaar, 16 maart 1663 - aldaar, 4 november 1738) was een Nederlands geschiedschrijver en kunstschilder die zich richtte op de geschiedschrijving van de regio Alkmaar, met name Noord-Kennemerland en West-Friesland.  Simon Eikelenberg was een zoon van Aalbert Harmensen en Claasje Claas. Hij werd op 18 maart 1663 gedoopt in de Remonstrantse kerk van Alkmaar. Hij trouwde met Katalijntje Moerbeek Kornelisdr. uit Purmerend. Eikelenberg begon zijn loopbaan als ‘schuiermaker’ (borstelmaker), ging daarna schilderen en werkte van 1704 tot zijn pensionering in 1735 op 72-jarige leeftijd als ""stadsbaas"" bij de Alkmaarse gemeentewerken en bij de plantsoenendienst als ""opzigter der stads werklieden van de wateren en plantsoenen"". In die tijd ontwikkelde hij zich tot ijker (1715). Hij was in Alkmaar en omgeving een bekende figuur, die zich bij herhaling liet portretteren.  Eikelenberg was al vroeg geïnteresseerd in de geschiedenis van zijn stad en omgeving. Al op 15-jarige leeftijd publiceerde hij zijn Kronykje d’Alkmaar, twee jaar later gevolgd door zijn Aantekeningen over schilderkunst. Voor de geschiedenis van het klooster van Egmond is van belang zijn vertaling uit 1732 van de Abtenkroniek van Johannes a Leydis (Jan Gerbrandis van Leiden). Deze kroniek, getiteld Opusculum de gestis regalium abbatum monasterii sancti Athalberti ordinis sancti Benedicti in Egmonda, was geschreven tussen 1477 en 1484 in opdracht van abt Nicolaus van Adrichem en gepubliceerd door Antonius Matthaeus III.  De belangrijkste bijdrage van Eikelenberg aan de geschiedschrijving betreft zijn boek Alkmaar en zyne Geschiedenissen, dat in 1739 postuum werd uitgegeven en in 1747 met aanvullingen van Gysbert Boomkamp werd herdrukt.  Eikelenberg is van belang vanwege zijn historiografische werk, maar ook vanwege zijn bijdrage aan de beweging van de Rijnsburger Collegianten.",male,1663,1738,Alkmaar,Alkmaar
Pieter Janssens Elinga,Q2002348,"Pieter Janssens Elinga (Brugge, ged. 18 augustus 1623 - Amsterdam, 1682) was een Nederlands kunstschilder uit de periode van de Gouden Eeuw. Hij vervaardigde stillevens en genrestukken met verstilde interieurs.  De schilder kreeg vermoedelijk zijn eerste lessen van zijn vader, Gisbrecht Janssens genaamd Elinga, die overleed in 1637. Hij vertrok naar de Noordelijke Nederlanden en woonde in 1653 in Rotterdam. Zijn eerste vrouw, Beatrix van der Mylle, overleed daar. Hij hertrouwde met Jurina Bos en vertrok vervolgens naar Amsterdam, waar hij wordt vermeld als schilder en musicus. Zij kregen vier kinderen.  Pieter Janssens Elinga begon waarschijnlijk als stillevenschilder, waarbij hij een navolger bleek van Willem Kalf. De werken zijn sober van aard en bevatten vruchten- en vanitaselementen.  In zijn genrestukken werkte hij in de stijl van Pieter de Hooch en zijn werken werden lange tijd aan die schilder toegeschreven. Er is echter geen bewijs dat hij bij De Hooch in de leer is geweest.  Een opvallend werk in het oeuvre van de schilder is een zogeheten 'perspectiefdoos', een soort kijkdoos die de toeschouwer uitzicht biedt op het interieur van een woonhuis en op diverse doorkijkjes, waarbij, zoals de term al aangeeft, het oog vooral getrokken wordt door het toegepaste perspectief. Dit werk bevindt zich in het Museum Bredius in Den Haag.   Het is een van de weinige nog intact zijnde werken in dit genre. Een ander befaamd exemplaar is van de hand van Samuel van Hoogstraten. Dit werk bevindt zich momenteel in de National Gallery in Londen.  Pieter Janssens Elinga overleed voor 10 juni 1682, zoals blijkt uit een akte waarin zijn vrouw op die datum als weduwe wordt vermeld.",male,1623,1682,Bruges,Amsterdam
Jacob Esselens,Q1816105,"Jacob Esselens (Amsterdam, 1626 - aldaar, 1687) was een Nederlands kunstschilder en tekenaar uit de periode van de Gouden Eeuw. Hij vervaardigde landschappen en portretten. Als schilder was hij autodidact. Zijn werk vertoont invloeden van Rembrandt en van Simon de Vlieger.  Esselens was een handelaar in zijde en fluweel en maakte uit dien hoofde vele reizen naar Duitsland, Frankrijk, Italië, Engeland en Schotland. Tijdens die reizen maakte hij vele afbeeldingen van landschappen en stadsgezichten, waarvan er diverse werden opgenomen in de Atlas Van der Hem.   In 1663 reisde hij langs de Rijn in het gezelschap van Gerbrand van den Eeckhout en Jan Lievens, zoals blijkt uit de vele tekeningen die de drie kunstenaars maakten van dezelfde locaties, onder andere van Rhenen, Arnhem en Kleef. Naast vele topografisch correcte landschappen en stadsgezichten maakt hij ook gefantaseerde landschappen, met veel aandacht voor dier- en mensfiguren.  Esselens trouwde op latere leeftijd. Op 20 april 1668 ging hij in ondertrouw met de Amsterdamse Janneken Jans. Met haar liet hij in 1674 een testament opmaken. Zij overleed in 1677. Zijn werkzaamheden als koopman zorgden ervoor dat hij in goeden doen was en diverse wevers in dienst had.  Jacob Esselens werd op 15 januari 1687 in Amsterdam begraven.",male,1626,1687,Amsterdam,Amsterdam
Allaert van Everdingen,Q539036,"Allaert van Everdingen, ook Aldert of Allart Pietersz. van Everdingen genoemd (gedoopt Alkmaar, 18 juni 1617 - begraven Amsterdam, 8 november 1675), was een Nederlandse schilder, tekenaar en etser, vooral bekend vanwege zijn Scandinavische landschappen. Hij was een broer van de schilders Caesar van Everdingen en Jan van Everdingen.  Hij was de zoon van de notaris Pieter van Everdingen, die in 1644 in ondertrouw ging met Elisabeth Laurensdr. van Hoochstraeten. Wie zijn moeder was is onbekend. Eind jaren '30-begin jaren '40 was hij, volgens Arnold Houbraken, achtereenvolgens in de leer bij Roelant Savery in Utrecht en Pieter de Molijn in Haarlem. Van augustus 1639 tot 1642 wordt hij vermeld in Alkmaar.  Van 1644 tot 1645 verbleef hij in Noorwegen en Zweden, waar hij de plaatsen Risør, Langesund en Göteborg bezocht. Volgens Houbraken kwam hij hier 'by zeker toeval' terecht, 'want hy zig naar eenige plaats aan de Oost Zee te scheep begeven hebbende beliep hem eene gevarelyke storm, die hem willig of onwillig niet onbeschadigt op de kust van Noorwegen deed belanden'.  In 1645 keerde van Everdingen via Alkmaar terug naar Haarlem waar hij trouwde met de Haarlemse Janneke Cornelisdr Brouwers; zij betrokken een huis in de Grote Houtstraat en kregen toen een aantal kinderen, onder wie drie zoons – Cornelis, Pieter en Jan – die volgens Houbraken, allen 'd'een min d'ander meer de Konst gehanteert hebben'. Op 13 oktober 1645 werd hij lid van de Gereformeerde Gemeente in Haarlem, waar, tussen 1646 en 1651, ook de eerste vier kinderen werden gedoopt. In 1646 werd hij lid van het plaatselijke Sint-Lucasgilde. Samen met zijn broer Caesar van Everdingen werd hij lid van de Cluveniersdoelen. Hij bleef in ieder geval tot 1652 in Haarlem wonen. Omstreeks dat jaar verhuisde hij met het gehele gezin naar Amsterdam, waar nog enkele kinderen geboren werden en hij ook poorter werd van de stad.  Tot 1663 woonde het gezin aldaar in de Koningstraat. Voor het in 1660 gebouwde Trippenhuis maakte hij, onder meer, een groot schilderij met als onderwerp de geschutgieterij in Julita Bruk (bij Nyköping). Deze gieterij werd in 1627 gesticht door Freiherr Melchior von Wurmbrand en kwam door vererving via Louis de Geer in het bezit van Hendrick Trip. Nadat het Trippenhuis van 1816-1885 dienst had gedaan als Rijksmuseum, werd het schilderij in 1890 verwijderd, ingelijst en naar het nieuwe gebouw van Pierre Cuypers overgebracht. Houbraken betreurde het dat Van Everdingen te grote schilderijen maakte, die in Amsterdam niet langer gewild waren, toen eenmaal de geschilderde behangsels in de Amsterdamse herenhuizen in de mode kwamen.  Van Everdingen had voor zover bekend geen leerlingen. Volgens sommige bronnen was hij leraar van Gerard van Edema, maar bewijs hiervoor ontbreekt. Wel meldt Houbraken dat de schilder Ludolf Bakhuizen Van Everdingen om advies vroeg over het schilderen in olieverf en dat het Van Everdingen was 'die hem een palet met verf en penselen in de vuist stak'. Van Everdingen stelde ook zijn atelier aan hem ter beschikking waar hij een proefstuk voltooide dat 10 gulden opgebracht zou hebben. Naast schilder was Van Everdingen ook verzamelaar van en handelaar in Italiaanse, Hollandse en Vlaamse schilderkunst.  Op 4 maart 1675 liet Van Everdingen zijn testament maken; hij was ziek en overleed 7 maanden later in de Bantammerstraat. In maart 1676 werd een gedeelte van zijn verzamelde schilderijen (voor de handel) geveild. Zijn vrouw Janneke Brouwers overleed in 1708 in 'De vergulde Eendracht', aan de Kalverstraat in Amsterdam; hier werd op 19 april 1709 het tweede gedeelte van de kunst-nalatenschap van Van Everdingen verkocht, bestaande uit schilderijen van onder meer Rafaël, Titiaan, Veronese, Liss, Holbein, Porcellis, Van Everdingen zelf, Beuckelaer, Hals en Rembrandt.  Van Everdingen is vooral bekend als schilder van zeegezichten, 'Scandinavische' watervallen en kleine bosgezichten. Daarnaast schilderde hij ook strandgezichten en winterlandschappen. Hij introduceerde het thema 'landschap met waterval' (gebaseerd op zijn Scandinavische reizen) als eerste in de Nederlanden. Zijn zeegezichten dateren hoofdzakelijk van voor zijn Scandinavië-reis van 1644-1645 en sluiten aan bij de ingetogen manier van schilderen van Jan Porcellis en Simon de Vlieger. Zijn vroegst bekende werk, Schepen op zee in stormachtig weer, is 1640 gedateerd en kondigt met zijn schuimende golven het werk van Jacob van Ruisdael aan. Ook in zijn overige zeegezichten schilderde Van Everdingen voornamelijk bewegend water. Het schilderij Voor anker liggende schepen vormt hier een uitzondering op. Hij schilderde ook enkele zeestormen (onder meer hangt er een in het Museum der bildenden Künste in Leipzig en een in het Musée Condé in Chantilly), die niet onderdoen voor de Nederlandse Romantiek van de 19e eeuw.  In zijn landschappen was hij een navolger van Hercules Seghers. Zelf werd hij nagevolgd door Jacob van Ruisdael en Wilhelm von Kobell. Vooral Van Ruisdael werd in het begin sterk door Van Everdingen beïnvloed, zowel in zijn zeegezichten als in zijn watervallen. Het schilderij Zeegezicht bij opkomende storm van Van Everdingen werd vroeger aan Van Ruisdael toegeschreven. Verder is van Nicolaes Molenaer een 1653 gedateerde, 'Scandinavische' waterval bekend in de trant van Van Everdingen/Van Ruisdael. Op grond van tekeningen en landschappen met taferelen uit de omgeving van Spa wordt sterk vermoed dat de Ardennen en de oevergebieden langs de Maas hem ook geïnspireerd hebben, wat voor 1654 moet hebben plaatsgevonden  In Kopenhagen hangen vijf schilderijen met watervallen van Van Everdingen. Een daarvan is gedateerd 1647, een andere 1649. In de Hermitage in Sint-Petersburg bevindt zich een schilderij uit 1647 en in de Alte Pinakothek in München een uit 1656.  Ook maakte Van Everdingen tekeningen en etsen; van de laatste maakte hij er 57 tot verluchting der fabels van Reintje de Vos (nog in 1843 te Londen herdrukt) en 107 landschapstekeningen - wellicht taferelen in Småland en een aantal kennelijk van de omstreken van Spa. Hij maakte daarnaast ook de tekeningen voor het werk van Hendrik van Alkmaar, Rijntje de Vos, die volgens Kramm de dieren toonde als '..het ware leven en zich bewegen in hunnen natuurlijken staat'. /",male,1621,1675,Alkmaar,Amsterdam
Caesar van Everdingen,Q735663,"Caesar Pietersz. van Everdingen (Alkmaar, 1616/1617 - aldaar begraven 13 oktober 1678) was een Nederlandse kunstschilder. Hij was de broer van de schilder Allart van Everdingen. Hij wordt ook Cesar Boetius van Everdingen genoemd, waarbij Cesar soms als Caesar of Ceser wordt gespeld en Boetius soms als Bovetius, Bovesis of Boëtius.  Van Everdingen zou zijn opleiding in Utrecht hebben gekregen. In 1632 trad hij toe tot het Sint-Lucasgilde in Alkmaar, maar er zijn geen werken van voor 1636 van hem bekend. Omstreeks 1640 kwam Van Everdingen in contact met schilder/architect Jacob van Campen. Via hem kreeg hij enkele belangrijke opdrachten.  Van Everdingen trouwde in 1646, het huwelijk bleef kinderloos. Hij verhuisde in 1648 naar Haarlem, waar hij toetrad tot de schutterij van Sint-Joris en in 1651 lid werd van het gilde. Hij werkte mee aan de decoratie van de Oranjezaal van het Huis ten Bosch in Den Haag. In 1658 keerde hij definitief terug naar Alkmaar. Hij overleed twintig jaar later en werd begraven in de Sint-Laurenskerk.  Van Everdingen schilderde vooral historiestukken en portretten. Zijn werken vormen wellicht het hoogtepunt van het Hollands classicisme in de schilderkunst, zoals dat door Jacob van Campen en Haarlemse schilders als Pieter de Grebber en Salomon de Bray was ontwikkeld. Hij was heel goed in het weergeven van de menselijke huid en kon stoffen op doek bij wijze van spreken bijna tot leven wekken.",male,1616,1678,Alkmaar,Alkmaar
Willem Eversdijck,Q3536868,"Willem Eversdijck (Goes, tussen 1616 en 1620 – begraven Middelburg, 9 maart 1671) was een Nederlands schilder en tekenaar behorend tot de Hollandse School.  Hij was zoon van de schilder Cornelis Eversdijck en werd aanvankelijk door hem in Goes opgeleid. In 1633 was hij in Antwerpen leerling van Cornelis de Vos. In 1652 werd hij lid van het Sint-Lucasgilde in Middelburg, waar hij in 1671 overleed. Van Eversdijck zijn portretten en keukenstillevens bekend.",male,1620,1671,Goes,Middelburg
Barent Fabritius,Q261496,"Barent (ook: Bernard) Pietersz. Fabritius (Middenbeemster, gedoopt 16 november 1624 - Amsterdam, begraven 20 oktober 1673) was een Nederlands kunstschilder.  Als zoon van Pieter Carelsz. Fabritius leerde hij het vak samen met zijn broer Carel Fabritius bij Rembrandt. Hij schilderde Bijbelse, mythische en historische scènes en daarnaast expressieve portretten.",male,1624,1673,Middenbeemster,Amsterdam
Carel Fabritius,Q352954,"Carel Fabritius (Middenbeemster, gedoopt 27 februari 1622 – Delft, 12 oktober 1654) was een Nederlandse kunstschilder uit de zeventiende eeuw.  Carel Fabritius wordt algemeen beschouwd als Rembrandts meest getalenteerde leerling, voor wie onder anderen Vincent van Gogh zijn bewondering uitsprak. Fabritius schilderde historiestukken, portretten, stillevens en stadsgezichten. Door zijn belangstelling voor lichtval, perspectief en trompe-l'oeil was hij een van de grondleggers van de zogenoemde Delftse school waarvan Johannes Vermeer de bekendste vertegenwoordiger is.  Aan zijn schildercarrière kwam in 1654 abrupt een einde, toen hij omkwam tijdens de ontploffing van het Delftse kruitmagazijn. Waarschijnlijk is een deel van zijn werk door deze ramp verloren gegaan. Voor zover bekend zijn er zo'n vijftien schilderijen en een twaalftal tekeningen bewaard gebleven.  Carel Pietersz. Fabritius is vernoemd naar zijn grootvader Carel Pietersz., een calvinistische predikant die rond 1560 in Gent was geboren. Nadat Gent en Antwerpen waren heroverd door de Spanjaarden, vluchtte hij rond 1585 naar Noord-Holland, waar hij werk vond als dominee, achtereenvolgens in Aartswoud, in Westwoud en Binnenwijzend en vanaf 1602 in Purmerend. In 1597 trouwde hij met Anna Jansdr., een geloofsgenoot uit Emden. De Oost-Friese havenstad Emden was vooral in de periode 1554-1572 een uitwijkplaats voor calvinisten die op de vlucht waren voor de Spaanse Inquisitie. De familie van Carel Fabritius onderhield kennelijk hechte contacten met de calvinistische geloofsgemeenschap van Emden, want zijn beide grootmoeders kwamen ervandaan, evenals de vrouw van Abraham de Potter, de huisvriend wiens portret Carel in 1649 zou schilderen. Abraham en Sara de Potter waren in 1636 de doopouders van Carels broer Johannes.  Rond 1598 werd Pieter Carelsz. (circa 1598-1653) geboren, de vader van Carel Fabritius. De ambitie van grootvader Carel om zijn oudste zoon een opleiding tot predikant te laten volgen, moest wegens geldgebrek worden bijgesteld. In plaats daarvan werd Pieter in 1619 onderwijzer, koster en voorzanger in de kerk van Middenbeemster in de kort tevoren drooggemaakte Beemster. Hij kreeg verder toestemming om buyten schooltijt te schilderen, zolang het maar niet ten koste ging van zijn leerlingen. Pieter Carelsz. trouwde in 1621 met Barbertje Barentsdr. van der Maes (1601-1667), die tot vroedvrouw van de Beemster werd aangesteld. Ze kregen elf kinderen van wie er drie schilder werden: Carel, Barent en Johannes.  De exacte geboortedatum van Carel Fabritius is niet bekend, wel de datum waarop hij gedoopt is: 27 februari 1622.[doc 1] Over zijn jeugd is verder niets overgeleverd, maar het lijkt logisch dat hij zijn eerste schilderlessen van zijn vader kreeg.  Op 1 september 1641 verloofde Carel Fabritius zich met zijn jonge buurvrouw Aeltje (of Aeltge) Hermans Velthuys, de zus van dominee Tobias Velthusius die ruim een jaar eerder samen met haar de pastorie had betrokken.[doc 2] Na het huwelijk zijn ze waarschijnlijk al snel naar Amsterdam verhuisd. Uit officiële documenten valt namelijk op te maken dat ze in 1643 in de Runstraat aldaar woonden, en wel in het huis waar de hollandse tuijn uithing (op een uithangbord). Aeltje was niet onbemiddeld en omdat na haar dood de schilderijen die zich in hun Amsterdamse huis bevonden, tot haar bezit werden gerekend, lijkt het aannemelijk dat zij en haar familie hebben meebetaald aan Fabritius' schildersopleiding.  In deze Amsterdamse periode ging hij hoogstwaarschijnlijk in de leer bij Rembrandt van Rijn. Het enige concrete bewijs hiervoor wordt geleverd door Samuel van Hoogstraten die hem zijn ""meedeleerling"" noemt en een paar anekdotes over hun ervaringen vertelt. Bovendien is een van Fabritius' vroegste werken, De opwekking van Lazarus, volgens kunsthistorici duidelijk beïnvloed door De nachtwacht, het schuttersstuk dat Rembrandt in 1642 voltooide.  Fabritius zou niet lang in Amsterdam blijven wonen. In 1643 overleed zijn vrouw, waarschijnlijk in het kraambed. Hun dochter Catrina werd op 29 maart 1643 in de Nieuwe Kerk in Amsterdam gedoopt. Hun eerste kind was al het jaar ervoor begraven. Op 1 juni 1643 blijkt Carel Fabritius weer in Middenbeemster te wonen. Enkele maanden later overleed ook zijn laatste dochtertje dat net als haar moeder Aeltje werd genoemd. Het is niet duidelijk of hiermee Catrina wordt bedoeld of dat het een derde kind was, wellicht het tweelingzusje van het eerste kind, zoals Duparc veronderstelt. In dat geval zou Catrina kort na haar geboorte zijn overleden.  Hoelang Fabritius precies in Rembrandts atelier heeft verbleven is niet bekend. Het is goed mogelijk dat hij na zijn terugkeer naar Middenbeemster contact heeft gehouden met Rembrandt en zelfs heeft meegewerkt aan opdrachten, die onder Rembrandts naam werden uitgevoerd. Het was een gebruikelijke praktijk dat minder gefortuneerde leerlingen hun lessen (gedeeltelijk) achteraf betaalden door een aantal jaren in het atelier van hun meester te blijven werken, ook als ze al zelfstandig schilderijen maakten.  Op 22 oktober 1649 kreeg Fabritius betaald voor een omvangrijke, niet nader omschreven opdracht die hij had uitgevoerd voor Balthasar Deutz, misschien op het familielandgoed in de Beemster waar Deutz woonde. Via Abraham de Potter is Fabritius mogelijk in contact gekomen met Balthasar Deutz, die net als De Potter zijdehandelaar was. In juli 1650 betaalde Balthasar Deutz' moeder, Elisabeth Coymans, 25 gulden aan Fabritius voor een portret van haar zoon. Ze was een dochter van Balthasar Coymans, de stamvader van de rijke Coymansfamilie die opdrachten gaf aan vooruitstrevende architecten, zoals Jacob van Campen en Philips Vingboons, en zaken deed met Rembrandt. Verder schilderde hij nog het dubbelportret van de kunstschilder Pieter Leendertsz. van der Vin (een leerling van Emanuel de Witte) en zijn vrouw, maar toen woonde hij misschien al in Delft (het wordt vermeld in 1655). Al deze werken zijn verloren gegaan.  Uit de jaren 1649-1650 is alleen het portret van Abraham de Potter bewaard gebleven, voor wie Fabritius wellicht ook – als woordspeling op Abraham de Putter, een andere spelling van zijn naam – in 1654 Het puttertje heeft geschilderd.  In de nazomer van 1650 trouwde Carel Fabritius met de weduwe Agatha van Pruijsen. Rond dezelfde tijd zijn ze verhuisd naar Delft, waar haar familie woonde. Ze woonden eerst aan de Oude Delft en later aan de Doelenstraat. In de Delftse archieven bevinden zich diverse documenten waar Fabritius' naam in voorkomt. Ze gaan vaak over leningen die hij was aangegaan en andere schulden die hij had uitstaan, onder andere bij een wijnhandelaar. Eén keer trad hij op als getuige voor Egbert van der Poel, de collega-schilder die ook zijn atelier aan de Doelenstraat had. In 1651 werd hij samen met ene Willem Bronsvelt tot voogd aangesteld van de kinderen van een overleden herbergier.  Over zijn activiteiten als schilder zijn we minder goed ingelicht. De vier Delftse schilderijen die bewaard zijn gebleven stammen uit 1652 en 1654. Het is onbekend hoe hij in de jaren 1650-1652 de kost heeft verdiend, want pas op 29 oktober 1652, toen hij al twee jaar in Delft woonde, liet hij zich inschrijven bij het Sint-Lucasgilde van Delft. Op 6 juli 1654 kreeg hij van het stadsbestuur twaalf gulden betaald ""voor het schilderen van een groot en eenighe cleijne wapenen van de stadt"".  Abraham de Potter, de gelijknamige zoon van de man die Fabritius in 1649 portretteerde, voerde in 1666 een rechtszaak over het bezit van een schilderij dat enige tijd in het stadhuis had gehangen, maar zich op dat moment in het Prinsenhof bevond. Het was gemaakt door de broers Vosmaer in samenwerking met Carel Fabritius. Daniël en Nicolaes Vosmaer hadden respectievelijk een landschap en een zeegezicht geschilderd, terwijl Fabritius de opzet had gemaakt (""met een krijtge"" = houtskool?) en na afloop het schilderij had afgewerkt (""een weijnig geretockeert""). Dit werk is verloren gegaan, maar het vermoeden bestaat dat het Gezicht op Delft met een fantasieloggia van Daniël Vosmaer er een – perspectivisch gezien – wat onbeholpen variant op is.  Carel Fabritius overleed op maandag 12 oktober 1654 tijdens de Delftse donderslag. Op die dag ontplofte rond half elf het kruithuis dat niet ver van zijn huis stond, tussen de Geerweg en de Doelenstraat. De stadshistoricus Dirck van Bleyswijck vermeldt in zijn Beschryvinge der Stadt Delft uit 1667 dat Fabritius op dat moment bezig was met het schilderen van het portret van Sijmon Decker, de voormalige koster van de Oude Kerk. In het huis waren verder Fabritius' schoonmoeder Judick van Pruijsen, zijn zwager en zijn leerling of assistent Matthys Spoors aanwezig. Toen ze zes tot zeven uur later onder het puin vandaan werden gehaald, vertoonde alleen Fabritius nog een teken van leven. Hij werd naar het Oude Gasthuis aan de Koornmarkt gebracht en overleed daar een kwartier later. Op 14 oktober 1654 werden Carel Fabritius, Judick van Pruijsen, Sijmon Decker en twaalf andere slachtoffers van de ramp begraven in de Oude Kerk in Delft.[doc 3]  Dankzij Samuel van Hoogstraten weten we iets over Fabritius' verblijf in het atelier van Rembrandt. Hij noemde de vijf jaar oudere Carel Fabritius zijn meedeleerling en ze hadden allebei de ambitie om een goet schilder te worden. Op een dag vroeg Fabritius hem welke eigenschappen een jonge leerling moest bezitten om dat doel te bereiken. Van Hoogstraten antwoordde – na de maete mijns begrips in dien ouderdom – dat de aanstormende kunstenaar verlieft moest zijn op het uitbeelden van de bevallijke natuur, de drang moest hebben de andere schilders te overtreffen en moest proberen alles door eygen arbeit uit te vinden.[doc 4] Volgens Ernst van de Wetering geeft hij hier een artistieke opvatting weer die kenmerkend was voor Rembrandt en die hij aan zijn leerlingen heeft doorgegeven.  Van Hoogstraten vertelde verder dat hijzelf Rembrandt soms de kop gek zeurde, omdat hij voor zijn gevoel niet snel genoeg de kneepjes van het vak leerde, waarop Rembrandt dan zei: ""Wees tevreden met wat je al weet en probeer dat zo goed mogelijk uit te voeren. Op die manier kom je de geheimen waar je nu naar vraagt, vanzelf te weten.""[doc 5] Met andere woorden: Rembrandt leerde zijn leerlingen de basistechnieken, maar de ""kunst"" en hun eigen talenten moesten ze zelf ontdekken.  Terwijl het vroege werk van Fabritius vanzelfsprekend sterk beïnvloed was door Rembrandt, deed hij daarna wat zijn leermeester hem had opgedragen en zocht hij zijn eigen weg. Zo verruilde hij geleidelijk de barokke, theatrale belichting van zijn historiestukken voor een meer naturalistische benadering. De manier waarop hij diepte en volume weergaf was niet meer op contrasten gebaseerd, maar op ""een nauwkeurige observatie van de onderlinge lichtwaarden"", zoals kunsthistoricus Bob Haak het omschreef. In de schildwacht speelde hij met grijze en okerkleurige tintverschillen om ruimte en sfeer op te roepen. En in het puttertje combineerde hij de vlotte schildertrant die hij van Rembrandt had geleerd, met een naturalistische, zorgvuldig bestudeerde lichtval.  In twee schilderijen van Fabritius (Gezicht in Delft en het zelfportret uit 1654) is vivianiet aangetoond, een blauwgrijs pigment waarvan lange tijd niet bekend was dat Nederlandse zeventiende-eeuwse schilders het gebruikten. Het werd voor het eerst aangetroffen in het werk van Aelbert Cuyp, en later ook bij Johannes Vermeer (De koppelaarster uit 1656), Gerrit Dou en Rembrandt (de Suzanna uit 1636 in het Mauritshuis).  Terwijl Rembrandt de dieptewerking vrijwel uitsluitend tot stand bracht met licht- en kleurcontrasten, ontwikkelde Fabritius zich volgens zijn tijdgenoten ook tot een expert op het gebied van perspectief en trompe-l'oeil. De Delftse stadshistoricus Van Bleyswijck noemde hem in 1667 ""een seer voortreflijck en uytnemend Konstschilder (...) in matery van perspectiven alsmede natuyrlijk coloreren"".[doc 6]  Samuel van Hoogstraten vergeleek zijn werk met het Palazzo del Te van Giulio Romano. Daar heeft de Italiaanse schilder de regels van het perspectief gebruikt om op de muren van een relatief klein vertrek de strijd tussen de goden en giganten uit de Griekse mythologie in een weidse ruimte weer te geven. Verder noemt hij dit een voorbeeld van het ""wegschilderen"" van hoeken en vlakke wanden waardoor de rechthoekige kamer een heel andere vorm lijkt te krijgen. En daarna schrijft hij:  ""Fabritius heeft hier ook wonder meede gedaen, gelijk tot Delft ten huize van den konstliefdigen Heer Zal: Do. Valentius, en elders noch te zien is.""[doc 7] Deze opdrachtgever was waarschijnlijk Dr. Theodorus Vallensis (1612-1673), deken van het Delftse chirurgijnsgilde en hofarts van stadhouder Frederik Hendrik. Uit zeventiende-eeuwse documenten valt op te maken dat Fabritius meer van dergelijke wandschilderingen gemaakt heeft. Zo is er in 1660 sprake van een nagelvast schilderij van Carel Fabritius in bierbrouwerij De Verkeerde Werelt aan de Pontemarkt (oostzijde van de huidige Brabantse Turfmarkt) in Delft. Maria Duijnevelt, de verkoopster van het pand, kreeg toestemming het uit te breken en mee te nemen, als ze tenminste de schade liet herstellen.  Van Hoogstraten betreurde het dat er zich geen voorbeelden van zijn werk in paleizen of kerken bevonden, omdat ze daar nog beter tot hun recht zouden zijn gekomen. Van zijn virtuositeit op dit gebied is alleen het Gezicht in Delft bewaard gebleven, waarin hij op piepklein formaat een enorme diepte weet te suggereren, vanaf een reusachtige viola da gamba op de voorgrond via de volledige Nieuwe Kerk tot aan het stadhuis in verte.  Van Hoogstraten noemt hem verder ""heerlijk"" in de toepassing van trompe-l'oeil. Volgens hem hoefde Fabritius' werk in dit opzicht niet onder te doen voor de beroemde fresco's van Baldassare Peruzzi in de Villa Farnesina, die naar verluidt zelfs Titiaan voor de gek hielden. Van Hoogstraten zag dit genre niet zomaar als een simpel spelletje, want het bedriegen van het oog vereist veel kennis en ervaring: ""Maer ik zegge dat een Schilder, diens werk het is, het gezigt te bedriegen, ook zoo veel kennis van de natuur der dingen moet hebben, dat hy grondig verstaet, waer door het oog bedroogen wort."" Misschien valt het eerder genoemde schilderij van de broers Vosmaer waar Fabritius aan had meegewerkt, ook in deze categorie. Als het Gezicht op Delft met een fantasieloggia van Daniël Vosmaer daar inderdaad een wat onbeholpen variant op is, zal Fabritius bij het originele schilderij de architectuur hebben ontworpen.  Het vroegste voorbeeld van trompe-l'oeil in het nog bestaande werk van Fabritius is de geschilderde spijker in de rechterbovenhoek van Het portret van Abraham de Potter uit 1649. En ook Het puttertje was vrijwel zeker bedoeld ""om het oog te bedriegen"". Het grote verschil met andere trompe-l'oeil-schilders, zoals Gerrit Dou en Samuel van Hoogstraten zelf, is dat hij hiervoor geen fijnschildertechniek gebruikte, maar de lessen van Rembrandt trouw bleef: een brede, vlotte schildertrant (sprezzatura), dun en transparant in de schaduwpartijen en met dik opgebrachte lichtaccenten, zoals de felgele streep op de vleugel van het puttertje en het glanzende harnas van zijn laatste zelfportret. Omdat de schilderijen vanaf enige afstand en in het volle licht moesten worden bekeken, zorgde de vlotte penseelvoering voor een indruk van onscherpte in de verte en kon het zonlicht fonkelen (""voncken"", zoals Rembrandt het zelf noemde[doc 8]) op de witte en gele verfklodders.  De enige uitzondering hierop is Het gezicht in Delft, waarvoor hij juist wel een verfijnde, gedetailleerde techniek gebruikte, maar dit schilderijtje was dan ook hoogstwaarschijnlijk bedoeld om van dichtbij bekeken te worden in een perspectiefkastje dat was afgedekt met doorzichtig papier, waardoor het licht er diffuus inviel en niet de kans kreeg om te fonkelen.  Fabritius had, net als Rembrandt, een voorliefde voor ongewone onderwerpen en originele composities. Sommige historiestukken, zoals Hera en Mercurius en Aglauros, zijn zo obscuur dat er nog altijd geen volledige zekerheid is over de voorstelling. In het geval van Hagar en de engel is het wel duidelijk wat het onderwerp is, maar in dit geval koos Fabritius voor een ongebruikelijke episode uit het verhaal. En van het op het oog simpele genrestuk De schildwacht is het volkomen duister wat het nu precies voorstelt, welke betekenis (voor zover die er is) de diverse elementen hebben en wat de aanleiding voor het schilderij geweest kan zijn. Ook zijn latere portretten wijken af van wat destijds gebruikelijk was. Voor Abraham de Potter gebruikt hij een lichte in plaats van een donkere achtergrond, en op zijn laatste zelfportret uit 1654 poseert hij voor een imposante wolkenlucht.  De kern van Fabritius' oeuvre bestaat uit de volgende elf schilderijen, waarvan er tien gesigneerd zijn. Vijf van de gesigneerde schilderijen zijn ook gedateerd. Het schilderij Hera wordt op stilische gronden aan hem toegeschreven.  Lange tijd was De opwekking van Lazarus het enige vroege werk van Fabritius dat bekend  was, maar dankzij de ontdekking in 1985 van het gesigneerde schilderij Mercurius en Argus konden er nog drie vroege historiestukken aan Carel Fabritius worden toegeschreven. In 2005 werden bij technisch onderzoek met infrarood licht sporen van Fabritius' signatuur ontdekt op Hagar en de engel en Mercurius en Aglauros. In het verleden was zijn naam overschilderd door een valse Rembrandt-signatuur. Van de Hera bezit het Rijksmuseum een kopie, die vroeger werd toegeschreven aan Govert Flinck, een andere leerling van Rembrandt.  Het schilderij uit circa 1645 dat meestal wordt beschouwd als het vroegste zelfportret dat we van hem kennen, is ook wel toegeschreven aan zijn broer, en omdat de broers veel op elkaar geleken moeten hebben, zou het eventueel ook een (zelf)portret van Barent kunnen zijn. Hoewel de toeschrijving bemoeilijkt wordt door de slechte staat, is het schilderij volgens de samenstellers van de tentoonstelling in 2004 (in Den Haag en Schwerin) ontegenzeglijk van Carel Fabritius. Ook het gegeven dat er aan de rechterkant, waar een reep van het schilderij is afgesneden, nog een ""C"" van een signatuur lijkt te resteren, wijst in deze richting.  Wheelock deed de suggestie dat Meisje met een bezem is ontstaan in de periode dat Carel Fabritius niet meer in Amsterdam woonde, maar nog wel in Rembrandts atelier werkte. Fabritius zou alleen het meisje hebben geschilderd (al dan niet met bezem), waarna het doek onvoltooid in het atelier achterbleef. In 1651 werd het afgewerkt door iemand anders en met de signatuur van Rembrandt op de markt gebracht.  Verder zijn er enkele schilderijen die vroeger op naam van Rembrandt stonden, maar volgens het Rembrandt Research Project eerder het werk lijken van Carel Fabritius. De schilderijen zijn variaties op originele werken van Rembrandt, zoals de portretten van Herman Doomer (Met, New York) en Baerthe Martens Doomer (Hermitage, Sint-Petersburg) uit 1640. Van De geslachte os bestaan ook versies door andere schilders, waaronder die van Rembrandt zelf uit 1655 (Louvre, Parijs).  In 17e-eeuwse boedelbeschrijvingen worden soms ""ruw aangesmeerde tronies"" (vlot geschilderde karakterkoppen) van Fabritius vermeld. Er zijn diverse schilderijen die aan deze omschrijving voldoen en waarvan sommige misschien authentiek zijn. Er bevindt zich ook een exemplaar in het Louvre.  De Man met helm werd lange tijd beschouwd als de missing link tussen Rembrandt (Fabritius' leermeester) en Vermeer (die vroeger ten onrechte werd beschouwd als Fabritius' leerling). Tijdens de tentoonstelling van 2004 is het gepresenteerd als ""anoniem"", anderen willen het niet afschrijven.  Het grote schilderij Portret van een onbekende familie (gesigneerd en gedateerd: Carō fabritius.1648) ging in 1864 verloren bij de brand van het museum Boijmans, dat destijds was gevestigd in het Schielandshuis in Rotterdam. Thoré-Bürger was er lyrisch over en vond dit het grootste verlies van de brand: ""Zijn schilderij! Het vuur! Hij speelde met het vuur, in zijn schilderijen, die grote kunstenaar! Zijn kleuren gloeien met de tint van gebrande suiker en karamel. Met die woeste tinten van smeltend ijzer was hij degene die Rembrandt het dichtst benaderde, (...) maar hij imiteerde hem niet. Hij liet zich slechts inspireren door de warmte die Rembrandt bezat.""[doc 9]  Behalve twee schetsen die naar het schilderij zijn gemaakt – waarvan een na de brand – resteert er alleen nog de beschrijving in de catalogus van Museum Boijmans uit 1862:  Een Heer, van de trap komende, geeft de linkerhand aan zijne vrouw, nevens haar een meisje; regts naast den trap zit een lezend jongeling aan eene tafel, met een rood kleed bedekt, waarop een doodshoofd en een groot anatomieboek tegen den marmeren kop van eene fontein rustende, die een straal water werpt welke door een in het midden van het schilderij zittenden jongen in een bakje wordt opgevangen; links twee meisjes. Tusschen de kolommen en een balustrade ziet men een tuin en een rijk gebouw. De volgende tekeningen, die zich op een na allemaal in het Rijksmuseum bevinden, worden sinds 1985 toegeschreven aan Carel Fabritius. Ze zijn overduidelijk gemaakt in het atelier van Rembrandt en stammen waarschijnlijk uit de eerste helft van de jaren 1640. De tekening van de Staande jongen die een touw vasthoudt is mogelijk door Rembrandt gecorrigeerd of in samenwerking met hem gemaakt. Sinds 1985 zijn nog meer tekeningen van Fabritius in dezelfde stijl opgedoken: Jozef verklaart de dromen in de gevangenis (veiling Christie's New York, 24 januari 2008), Tobias snijdt de ingewanden uit de vis (Ossolineum, Wrocław) en Eliëzer en Rebecca bij de bron (National Gallery of Scotland, Edinburgh). Verder zijn er nog twee tekeningen met oosterse figuren (Kupferstichkabinett, Berlijn & Szépművészeti Múzeum, Boedapest). Gezicht op een rij huizen ontbreekt in de catalogus uit 1985, maar is te vinden op de website van het Rijksmuseum.  Direct na zijn dood werd Carel Fabritius ""na 't oordeel van veele konst-kenders"" beschouwd als ""een seer voortreflijck en uytnemend Konstschilder"". En Arnold Bon, de uitgever van Van Bleyswijcks Beschryvinge der stadt Delft uit 1667, noemde Fabritius in zijn treurdicht op de dood van de schilder het ""beste troetel Kindt"" van de ""Konst-Goddin Pictura"".   Al in de zeventiende eeuw werd Johannes Vermeer als de artistieke erfgenaam van Carel Fabritius gezien. Arnold Bon besluit zijn treurdicht namelijk met:  ""Dus bleev' dien Phenix op zyn dertig jaren,In 't midden, en in't beste van zyn swier,Maar gelukkig rees'er uyt zyn vier [=vuur]Vermeer, die 't meesterlyck hem na kost klaren."" Ook al is Vermeer beïnvloed door het werk van Fabritius, hij is zeker niet zijn leerling geweest, zoals weleens (op grond van het bovenstaande gedicht) is gedacht. Fabritius' doorkijkjes en andere perspectivische experimenten vonden niet alleen navolging in Delft, Rotterdam en Amsterdam (Daniël Vosmaer, Emanuel de Witte, Pieter de Hooch, Pieter Elinga), maar beïnvloedden ook – waarschijnlijk via Samuel van Hoogstraten – Dordtse schilders zoals Nicolaes Maes en Cornelis Bisschop.  In het Statens Museum for Kunst in Kopenhagen bevindt zich een perspectiefkast op een voet die zich in 1690 in de koninklijke kunstverzameling bevond en toen werd omschreven als een werk van ""een vooraanstaand meester, Fabricio van Delft"". Hoewel de kast zeker niet van Fabritius is, geeft de vermelding wel aan dat hij aan het eind van de zeventiende eeuw nog een bekende naam was.[doc 10] In die tijd dook zijn naam ook af en toe op in veilingcatalogussen en boedelbeschrijvingen en werd zijn werk hoog aangeslagen, maar ondanks Houbrakens vermelding in zijn ""Groote Schouburgh"" raakte Fabritius in de 18e eeuw in de vergetelheid en ontbrak hij in de grote kunstenaarsencyclopedieën uit die tijd.  De naam van Carel Fabritius raakte pas weer bekend toen Napoleon het schilderijtje De schildwacht als oorlogsbuit uit Schwerin meenam en in 1807 in het Louvre tentoonstelde. Fabritius' populariteit groeide geleidelijk en (vermeende) werken van zijn hand werden op veilingen aangeboden.  Thoré-Bürger, de herontdekker van Johannes Vermeer, wakkerde vanaf 1859 de belangstelling voor Fabritius verder aan met tentoonstellingen en publicaties. Hij was ook degene die in een opslagruimte in Brussel Het puttertje ontdekte. Rond dezelfde tijd werd het zelfportret uit ca. 1647 (ooit aangekocht door Boijmans als een Rembrandt) herkend als een Fabritius, en kwam ook het in 1864 verloren gegane grote familieportret uit 1648 naar Rotterdam. In 1881 ging Vincent van Gogh naar Rotterdam om de ""kop van Fabritius"" te zien, waar hij jaren later nog over schreef dat het behoorde tot ""een bijzondere categorie waarin het portret van een menselijk wezen verandert in iets stralends en troostends"".[doc 11]  In de decennia hierna werden af en toe nieuwe werken van Fabritius (her)ontdekt of herkend. In 1892 schafte het Rijksmuseum het Portret van Abraham de Potter aan, waarover Gustav Waagen in 1854 al enthousiast schreef, en het Mauritshuis verwierf in 1896 Het puttertje op een Parijse veiling. De National Gallery in Londen kocht in 1922 en 1924 twee van zijn schilderijen, resp. het Gezicht in Delft en het zelfportret uit 1654, en bij de restauratie van De opwekking van Lazarus in Warschau kwam in 1935 Fabritius' signatuur tevoorschijn. In deze periode werden ook allerlei andere schilderijen aan hem toegeschreven, meestal ten onrechte.  Pas in 1985 dook er opnieuw een authentiek, gesigneerd schilderij van hem op: Mercurius en Argus, een relatief vroeg werk. Hierna werd er actief gezocht naar sporen van Fabritius in het werk van Rembrandt en zijn atelier. Diverse kunsthistorici wisten zo toeschrijvingen aan Fabritius van schilderijen en tekeningen, die vroeger op naam van Rembrandt stonden, aannemelijk te maken.  In de 21e eeuw figureert Carel Fabritius soms in literaire werken. Zo komt hij ter sprake in de novelle De vrouw in de blauwe mantel (2017) van Deon Meyer en is de roman The Goldfinch van Donna Tartt geïnspireerd op Het puttertje.  Ondanks de inspanningen van diverse kunsthistorici om informatie over het leven en het werk van Carel Fabritius boven water te krijgen, blijven er nog veel vragen onbeantwoord.  Er is veel geschreven over de herkomst van de naam Fabritius (of Fabricius, zoals hij in de bronnen ook wordt genoemd). De discussie spitst zich toe op drie historische bronnen:  Op basis van deze documenten worden er door de kunsthistorici verschillende conclusies getrokken.  Als de familie al in 1621 de naam Fabritius voerde, kunnen ze die hebben aangenomen als eerbetoon aan een toenmalige beroemdheid zoals Johannes Fabricius, een astronoom uit de omgeving van Emden. Een andere opvatting is dat ze de naam ""Fabritius"" pas vanaf 1641 gebruikten ter vertaling van ""Timmerman"" (op basis van het Latijnse woord ""faber"", ambachtsman), en dat de vermelding uit 1621 in het doopboek eigenlijk een latere toevoeging is.  De Britse Fabritius-biograaf Christopher Brown heeft erop gewezen dat ""Timmerman"" in die tijd ook ""ontwerper"" of ""architect"" kon betekenen en dat er in de boomtowns van de Beemster genoeg werk was voor bouwers en aannemers. Bovendien zou het Fabritius' belangstelling voor perspectief, muurschilderingen en maquettes kunnen verklaren. Anderen vinden het onwaarschijnlijk dat de beide broers bij hun belijdenis met hun beroep werden aangeduid en beschouwen ""Timmerman"" als een familienaam, al dan niet als vertaling van ""Fabritius"".  Fabritius lijkt al snel na zijn komst naar Delft indruk te hebben gemaakt op de lokale schilders. In het geval van Gerard Houckgeest en Emanuel de Witte is het namelijk opvallend dat ze rond 1650 hun schilderstijl totaal veranderden. Voor 1650 was Houckgeest gespecialiseerd in imposante fantasie-interieurs en maakte De Witte vooral nachtelijke historiestukken, maar in 1650 begonnen ze allebei eigentijdse kerkinterieurs te schilderen met een heldere, speelse belichting. Het vermoeden bestaat dat Fabritius, met zijn belangstelling voor perspectief, kleur en lichtval, hierbij van invloed is geweest, maar omdat er vrijwel geen origineel werk bewaard is gebleven, is het onbekend welke rol hij precies heeft gespeeld en in hoeverre er sprake was van wederzijdse beïnvloeding.  Op 25 februari 1655 liet de weduwe van Carel Fabritius door een notaris vastleggen dat ze 1200 gulden schuldig was aan haar zuster Maria. Aan het begin van dit document werd Carel Fabritius  aangeduid als: ""in sijn leven schilder van sijn hoocheyt den prince van oranjen"". Het is onduidelijk wat hiermee bedoeld wordt. Sommige kunsthistorici hebben verondersteld dat hij muurschilderingen heeft gemaakt voor de buitenhuizen Honselaarsdijk en Ter Nieuburch van Frederik Hendrik, maar in de uitgebreide archieven van de Oranjes is hiervan niets terug te vinden. Bovendien benadrukte Samuel van Hoogstraten dat hij het jammer vond dat Fabritius nooit (perspectivische) wandschilderingen heeft gemaakt voor kerken en paleizen.  Er is wel geopperd dat Fabritius in 1650 naar Delft was gegaan om dichter in de buurt te zitten van de stadhouder in Den Haag en zo lucratieve opdrachten in de wacht te slepen. Als dat inderdaad zo was, moet de onverwachte dood van Willem II in datzelfde jaar een grote tegenslag zijn geweest. Er is echter in de bronnen een link met de Oranjes te vinden die misschien met deze kwestie verband houdt. In 1664 werd namelijk na de dood van de weduwe van Johan Hilersig, secretaris van de prins van Oranje, ""een onvolmaect stuck [onvoltooid schilderij] van Fabritsius"" geveild. Dit wijst erop dat hij in elk geval, al dan niet kort voor zijn dood, contact heeft gehad met de entourage van de Oranjes.  In Duitsland leefde in de 17e eeuw een kunstschilder met de naam Carl Ferdinand Fabritius (geboren 1637 in Warschau; overleden 21 januari 1673 in Wenen). Deze maakte vooral geïdealiseerde landschappen. Hij werkte vooral rondom Paderborn en Mainz. Zie voor een afbeelding onder Bad Wünnenberg.",male,1622,1654,Middenbeemster,Delft
Govert Flinck,Q550401,"Govert (of Govaert) Teunisz. Flinck (Kleef, 25 januari 1615 – Amsterdam, 2 februari 1660) was een Nederlandse kunstschilder van voornamelijk portretten, historische werken en genrestukken. Hij was een van de leerlingen van Rembrandt, van ca. 1633 tot 1636. Aanvankelijk werd zijn werk voor dat van Rembrandt aangezien en zelfs verkocht, maar in de jaren veertig ontwikkelde Flinck een eigen, meer op de eigentijdse smaak aansluitende classicistische stijl van schilderen.  Van Flinck zijn zo'n 237 schilderijen bekend, waarvan 177 portretten en 58 historiestukken. Dat maakte hem tot mogelijk de beroemdste leerling van Rembrandt en een productief schilder.  Govert Teuniszoon Flinck werd geboren in Kleef, bij Nijmegen, in het Rijnland. Arnold Houbraken, een beroemde biograaf van Nederlandse schilders, beschreef uitgebreid hoe de jonge Flinck weigerde zich te interesseren voor de zijdehandel, waar zijn vader hem graag in opgeleid had gezien. Flinck bleef maar getrokken tot het tekenen. Pas toen Lambert Jacobsz, die doopsgezind preker, schilder en kunsthandelaar was, eens in Kleef kwam preken, werden zijn ouders door deze Jacobsz. ervan overtuigd dat hun zoon schilder kon worden, want gelyk zy ook met hem over een kwamen, dat hy haren Zoon met hem mede naar Leeuwarden, in zyn huis en onder zyn opzicht, de Konst zoude leeren. In de Friese hoofdstad had Lambert Jacobsz. een soort filiaal, waar hij schilderijen voor de Amsterdamse kunsthandelaar Hendrick Uylenburgh verkocht. Daar in Leeuwarden waren ook originele werken en kopieën van Rembrandt te zien.  In Leeuwarden was ook Jacob Backer bij Lambert Jacobsz in de leer. Houbraken vertelt dat de twee samen naar Amsterdam vertrokken, in het voorjaar van 1633. Flinck ging daar in de leer bij Rembrandt. Rembrandt gaf toen leiding aan de 'academie' van Hendrick Uylenburgh aan de Jodenbreestraat, waar hij in 1631 zelf 1000 gulden in had geïnvesteerd. Aan de academie werden jonge schilders opgeleid. Waarschijnlijk was in de tijd dat Flinck in Rembrandts atelier leerde, ook Ferdinand Bol daar aanwezig (vanaf ca. 1635). Rembrandt, die sinds begin 1632 bij Hendrick inwoonde, bleef na zijn huwelijk met Saskia Uylenburgh bij haar neef tot hun eerste kind geboren zou worden. Op 1 mei 1635 verhuisden Rembrandt en Saskia naar de Nieuwe Doelenstraat. In 1635 volgde Flinck Rembrandt als leider van de academie op. Rond 1636 verliet Flinck de werkplaats van Rembrandt en vestigde zich als zelfstandig meester. Houbraken vermeldt dat hij op dat moment Rembrandts werk zo dicht benaderde dat verschillende werken van Flinck als Rembrandt zijn verkocht. Naderhand ontwikkelde zijn stijl met de smaak van de tijd mee in de richting van een meer classicistische stijl. Het ging Flinck blijkbaar voor de wind, want in 1644 kocht hij een dubbel pand op de Lauriergracht (76 en 78) voor 10.000 gulden.  Houbraken schrijft: Terwyl nu zyn Konstroem alom verspreid wierd, bekroop hem de troulust… Op 3 juni 1645 ging Flinck in ondertrouw met Ingitta Thoveling. Zij kwam oorspronkelijk uit Rotterdam, waar haar vader bewindhebber van de VOC was geweest. Ten tijde van de ondertrouw woonde ze met haar moeder, die weduwe was, op de Prinsengracht. Flincks sociale status ging er steeds meer op vooruit en daarmee steeg de kans op opdrachten van de Amsterdamse elite. Zo schilderde Flinck in de jaren 1640 drie regenten- en schuttersportretten. Van de zeven opdrachten voor de Kloveniersdoelen gingen er twee naar Flinck, waaronder het stuk met de portretten van de Doelheren. Rembrandt kreeg ook een opdracht en schilderde De Nachtwacht.  Met ontzag spreekt Houbraken over het grote atelier van Flinck en over een van zijn bewonderaars, Frederik Willem, keurvorst van Brandenburg. Houbraken geeft een lange lijst van bekenden en vrienden van Flinck, allen lid van de Amsterdamse elite, zoals Cornelis en Andries de Graeff, Pieter en Jan Six. In 1651 overleed Flincks vrouw, die al jaren aan waterzucht leed. Flinck zelf veranderde een aantal maanden later van geloof: de doopsgezinde Flinck werd remonstrants.  In de eerste helft van de jaren 1650 maakte Flinck steeds minder schilderijen. Dat lijkt vooral te wijten aan het teruglopen van het aantal portretten dat Flinck maakte. Houbraken zegt daarover: Doch zyn geest, geneigt tot grooter ondernemingen en aangespoort door de Konst van Rubens en van Dyck, die hy te Antwerpen met veel opmerken had wezen beschouwen, wees degenen die hem portretten wilden laten schilderen naderhand af, naar Bartholomeus van der Helst. Houbraken heeft, op basis van overgeleverd werk, grotendeels gelijk. Het aantal portretten neemt zeker flink af, maar het is niet zo dat Flinck helemaal geen portretten meer schilderde.  In 1654 kreeg Flinck de opdracht van de weduwe van prins Frederik Hendrik, Amalia van Solms een Allegorie op de nagedachtenis van stadhouder Frederik Hendrik te schilderen. Naast eerbied en bewondering voor Frederik Hendrik brengt dit schilderij  ook de hoop op een grote toekomst voor de Oranje dynastie tot uitdrukking. Dit beroemde schilderij hangt in de Galerij Prins Willem V in Den Haag.  In de tweede helft van de jaren 1650 begon Flinck aan zeer grote stukken voor het nieuwe stadhuis. De laatste jaren van Flincks leven stonden helemaal in het teken van opdrachten voor het stadhuis. Op 28 november 1659 tekende hij een contract om '12 stukken tot de galerij van 't stadhuis' te schilderen, 'ieder jaar 2, tot f 1000 't stuck'. Van deze twaalf zouden er acht over de Bataafse geschiedenis gaan, bedoeld voor de boogvelden in de vier hoeken van de galerij. Vier schilderijen zouden afbeeldingen vertonen van goede patriotten. Het was 'de grootste officiële opdracht, die ooit in ons vaderland is gegeven', want de schilderijen zouden elk bijna 5,5 bij 5,5 m. groot zijn. Maar volgens Houbraken […] beliefde het den Almachtigen dit voornemen te stuiten […]. Toen Flinck twee maanden later stierf was enkel De samenzwering van Civilis een groot eind gevorderd. Na de dood van Govert Flinck in 1660 kregen Jordaens, Jan Lievens, Jurriaen Ovens en Rembrandt door de gebroeders De Graeff de opdracht een aantal schilderijen te leveren voor de decoratie van het nieuwe stadhuis in Amsterdam. Jurriaen Ovens wist het begonnen doek van Flinck te voltooien, toen Rembrandts versie toch werd afgewezen en teruggestuurd. Het hangt nog altijd in wat nu het Koninklijk Paleis in Amsterdam heet. Van de geplande reeks van acht schilderijen werden er zo vier op doek voor het stadhuis gerealiseerd: twee door Jordaens (De nachtelijke overval op het Romeinse kamp, Onderhandelingen tussen Civilis en Cerialis), een door Lievens (Brinio op het schild geheven) en een door Flinck/Ovens (De samenzwering van Civilis).  Joost van den Vondel schreef een treurdicht over het voortijdige overlijden (hij was 45 jaar) van Flinck op 2 februari 1660. Op 7 februari werd hij begraven in de Westerkerk. Zijn zoon Nicolaas Antoni, die van hem het vak leerde, verkocht een pand op de Lauriergracht aan Hendrick Uylenburgh. Als bewindhebber bij de VOC in Rotterdam raakte hij bevriend met de schilder Adriaen van der Werff.  Flinck was al tijdens zijn leven een gevierd schilder. Zijn portretten vonden niet alleen gretig aftrek onder de Amsterdamse notabelen, maar ook aan het hof van de prins van Oranje en bij Frederik Willem I van Brandenburg. Aanvankelijk was de invloed van Rembrandt goed zichtbaar in zijn werk. Later, vanaf omstreeks 1642, ontwikkelde hij een eigen stijl die meer overeenkwam met de destijds in zwang zijnde classicistische stijl, zoals gebruikt door Bartholomeus van der Helst. Bekende werken van Flinck zijn onder andere Samuel Manasse Ben Israel (1637, in het Mauritshuis in Den Haag) en Isaäk zegent Jacob (1638, Rijksmuseum).  In meerdere Nederlandse plaatsen (onder andere in Amsterdam, Den Haag, Leiden, Kerkrade, Lisse, Maarssen, Papendrecht, Ridderkerk, Rotterdam en Zwolle) is een straat naar Govert Flinck vernoemd.",male,1615,1660,Kleve,Amsterdam
Bartram de Fouchier,Q4865793,"Bartram de Fouchier (Bergen op Zoom, 10 februari 1609 - aldaar, 25 augustus 1673) was een Nederlandse kunstschilder en glasschilder. Hij leerde het vak van Antoon van Dyck en Jan van Bijlert en verbleef vervolgens een tijd in Rome en Florence. Terug in zijn geboorteplaats verdiende hij zijn geld vooral met het schilderen van gezelschappen in de stijl van Adriaen Brouwer.  Hij was een zoon van Paulus de Fouchier, een rijke Fransman die naar de Nederlanden was gekomen om het Beleg van Oostende (1601-1604) bij te wonen, aldus De groote schouburgh der Nederlantsche konstschilders en schilderessen (1753). Dit boekwerk plaatst dat beleg evenwel in 1596, waar toen iets zuidelijker het Beleg van Calais plaatsvond. Tijdens zijn bezoek werd zijn vader verliefd op de enige dochter van Joan Spruit. Uit dit huwelijk werd Bartram geboren ""op den 10 van Sprokkelmaand 1609"".  Toen de jongen al vroeg artistieke aanleg toonde, zond zijn vader hem naar Antoon van Dyck in Antwerpen, die hem portretschilderen leerde. Van Dyck kon echter maar weinig tijd voor hem vrij maken. Ze namen daarom afscheid van elkaar en De Foucher ging vervolgens in de leer bij Jan van Bijlert in Utrecht. Twee jaar later besloot hij terug te keren naar Bergen op Zoom, om het vak daar verder te oefenen.  Na korte tijd besloot hij echter met Johan van Isendoorn door te reizen naar Rome. Daar probeerde hij aan de hand van voorbeelden het schilderwerk van Tintoretto (1518-1594) eigen te maken. Regerend paus Urbanus VIII was een liefhebber van kunst en bood jonge kunstenaars de mogelijkheid om zich te ontwikkelen. Die kans liep hij echter mis omdat Van Isendoorn slaags raakte met twee Spanjaarden die hen voor ketters uitmaakten en dreigden met de Inquisitie. Halsoverkop verlieten ze Rome en gingen ze naar Florence, waar ze een tijd samen kunst maakten. Vervolgens gingen ze naar Parijs en daarna naar Antwerpen. Vanaf daar gingen ze beide hun eigen weg.  De Fouchier keerde hierop terug naar zijn geboorteplaats waar hij zich bleef toeleggen op het maken van kunst. Hij werkte nog een korte tijd in de stijl van Tintoretto en stapte toen over op het schilderen van gezelschappen in de stijl van zijn Vlaamse tijdgenoot Adriaen Brouwer (1605-1638). Daarnaast verdiende hij een goed loon aan de glasschilderkunst.  De Fouchier overleed in 1673 op 64-jarige leeftijd. Hij werd begraven in de Grote Kerk in zijn geboorteplaats.",male,1609,1673,Bergen op Zoom,Bergen op Zoom
Jan Baptist van Fornenburgh,Q938753,"Jan Baptist van Fornenburgh (Antwerpen, ca. 1590 - Den Haag, 1649) was een Nederlands kunstschilder uit de periode van de Gouden Eeuw.  Van Fornenburgh vervaardigde stillevens met vruchten, maar vooral met bloemen. Hij was achtereenvolgens actief in Amsterdam, Vianen en Den Haag. In deze laatste plaats werd hij in 1629 lid van het Sint-Lucasgilde.  In zijn genre was hij een navolger van Balthasar van der Ast, Jacob de Gheyn (II) en Jacob Vosmaer.",male,1585,1650,Antwerp,The Hague
Hendrick Fromantiou,Q1605127,"Hendrik (Henri) de Fromantiou (Maastricht, ca. 1633-1634 – Potsdam, na 1693) was een Nederlands schilder, restaurator en conservator, die lange tijd in dienst was van de keurvorsten van Brandenburg in Berlijn.  Hendrik de Fromatiou werd in Maastricht geboren als zoon van een militair. Toen vader De Fromantiou werd overgeplaatst, verhuisde het gezin mee.  Zijn naam wordt op talloze manieren gespeld. Hij was van omstreeks 1658 tot omstreeks 1670 werkzaam in Den Haag. In 1662 trad hij in Amsterdam op als getuige. In het Rampjaar 1672 vertrok hij naar Berlijn, waar hij benoemd werd tot hofschilder van Frederik Willem, keurvorst van Brandenburg. Fromantiou bleef uiteindelijk minstens tot 1693 in Berlijn werkzaam. In zijn functie als hofschilder ondernam hij verschillende reizen en als Nederlander hield hij contact met de Republiek. Zo reisde hij in 1672 naar Amsterdam, Den Haag, Antwerpen en Rotterdam; in 1677 naar Haarlem en (in mei van dat jaar) naar Amsterdam; in 1682 naar Londen; in 1683 naar Den Haag en Amsterdam; in 1684 naar Gdańsk en in december 1687 naar Amsterdam. Op 1 september 1691 was hij nog in Haarlem.  Van Fromantiou zijn vooral stillevens bekend (bloem-, jacht-, vruchten- en vanitasstillevens). Ook schilderde hij dieren en trompe l'oeils. Werk van Fromantiou bevindt zich onder andere in het Bonnefantenmuseum in Maastricht (3 stillevens), het Museum Mayer van den Bergh in Antwerpen en het Noordbrabants Museum in 's-Hertogenbosch.",male,1633,1693,Maastricht,Potsdam
Abraham Furnerius,Q3915728,"Abraham Furnerius (Rotterdam, 1628 - aldaar, 1654) was een Nederlands kunstschilder en tekenaar uit de Gouden Eeuw. Hij vervaardigde landschappen en stadsgezichten. Van zijn schilderijen is echter niets bewaard gebleven.  Furnerius werd op 14 maart 1628 gedoopt in Rotterdam. Zijn vader was de Rotterdamse arts Johannes Furnerius. Hij was een leerling van Rembrandt in de periode dat Samuel van Hoogstraten ook bij de meester in de leer was, halverwege de jaren 1640. Hij was een zwager van Philips Koninck, die met zijn zuster Cornelia was getrouwd. Furnerius was de leermeester van Gerrit Battem, wiens moeder een tante was van Furnerius. De kunstenaar overleed op jonge leeftijd en werd op 6 mei 1654 in Rotterdam begraven.",male,1628,1654,Rotterdam,Rotterdam
Wybrand de Geest,Q636727,"Wybrand Simonsz. de Geest (Leeuwarden, 16 augustus 1592 – aldaar, tussen 1663 en 1665) was een Friese kunstschilder. Hij was gespecialiseerd in de vervaardiging van portretten en volgens de kunstschilder-biograaf Arnold Houbraken (1660 – 1719) ook in historiestukken.  Wybrand de Geest kwam uit een familie van glasschilders. Ook zijn vader Simon Juckesz. beoefende dit vak, maar overleed al toen Wybrand nog maar een klein jongetje was. Zijn moeder, Wyts Wybrantsdr., was conventuale of kloosterlinge geweest. Hij ging later in de leer bij Abraham Bloemaert. Van 1614 tot 1618 verbleef hij in Rome, na een reis via Parijs en Aix-en-Provence in het toenmalige Koninkrijk Frankrijk. In 1616 ontmoette hij in Aix-en-Provence de Delftse schilder Leonard Bramer, getuige Wybrands Album Amicorum. Met Bramer trok hij per schip verder naar Rome. In Rome trof hij onder anderen studiegenoot Cornelis van Poelenburch en Wouter Crabeth II.  De Geest was tijdens zijn verblijf in Rome vermoedelijk lid van de Nederlandse schilderskring de Bentvueghels. Leden van dit genootschap noemden hem gekscherend 'De Friesche Adelaer'. Terug in Leeuwarden brak hij door als portretschilder van de adellijke elite. Als dertiger werd hij door stadhouder Ernst Casimir bovendien binnengehaald als hofleverancier van de Friese tak van de Nassaus, waarmee hij ging werken in opdracht van het Friese stadhouderlijk hof. Hij vervaardigde portretten van de stadhouders, zoals Ernst Casimir (ca. 1635), Hendrik Casimir (ca. 1632) en Willem Frederik (1632). Als eerste noordelijke schilder vervaardigde hij staatsieportretten, ten voeten uit.  De Geest trouwde in 1622 met Hendrickien Fransdr. Uylenburgh, een achternicht van Saskia van Uylenburgh, de latere vrouw van kunstschilder Rembrandt. In 1633 werkte hij aan levensgrote portretten van Wytze van Camminga en zijn vrouw Sophia van Vervou. In 1634, vlak voor zijn huwelijk, ging Rembrandt bij de schilder op bezoek. Zeker is dat Wybrand de Geest in dat jaar samen met zijn vrouw Hendrickien te gast was op het huwelijksfeest van Rembrandt en Saskia in Sint Annaparochie.   In 1636 bracht de Fransman Charles Ogier als secretaris van kardinaal Richelieu een bezoek aan De Geest. De Geest bleek Frans te spreken en een grote collectie penningen, schilderijen en zeldzaamheden te bezitten. In het overwegend protestantse zeventiende-eeuwse Leeuwarden nam De Geest een uitzonderingspositie in door de Rooms-Katholieke Kerk trouw te blijven.  De Geest beïnvloedde de uit Harlingen afkomstige Jacob Adriaensz Backer in zijn stijl. Zijn leerlingen waren Jan Jansz. de Stomme en Jacob Potma. Zijn twee zonen Julius de Geest en François de Geest waren ook schilder. Zijn dochter Eva trouwde met Adam Pijnacker. Zijn kleinzoon, eveneens Wybrand geheten, deed van alles, waaronder toneelspelen, het schrijven van kluchten en het publiceren van ""Het Kabinet der Statuen"" (1702) en maakte een reisgids door Rome, waarin hij de ervaringen van zijn grootvader aanhaalt.  Wybrand de Geest maakte rond 1630 een groepsportret van vier van de broers van Willem van Oranje, bewaard in het Rijksmuseum Amsterdam. Eerder hing dit doek in Friesland, op Paleis Oranjewoud. Het portret hoort bij een reeks levensgrote groepsportretten dat de verwantschap van de Friese Nassaus met Willem van Oranje en de rol van de Friese Nassaus bij de totstandkoming van de Republiek benadrukt. Zo toont het Rijksmuseum-groepsportret Jan de Oude, voorouder van de Friese Nassaus, prominent zittend vooraan.   In het Fries Museum is van 6 september 2025 t/m 1 maart 2026 een tentoonstelling te zien over het leven en werk van Wybrand de Geest.  Enkele schilderijen van Wybrand de Geest:  Vries, L. de (1982) Wybrand de Geest. 'De Friessche Adelaar'. Leeuwarden, De Tille.",male,1592,1661,Leeuwarden,Leeuwarden
Arent de Gelder,Q19034,"Arent de Gelder (Dordrecht, 26 oktober 1645 – aldaar, 27 augustus 1727) was een Nederlandse kunstschilder.  Arent de Gelder werd volgens de biografie van zijn collega en stadgenoot Arnold Houbraken geboren op 26 augustus 1645 in Dordrecht. Het doopboek van de Grote Kerk vermeldt echter, dat hij werd gedoopt op 11 november als zoon van Jan de Gelder en Maria Lotterich. Hij is vernoemd naar zijn grootvader Arent Jansz. de Gelder. In veel kunsthistorische publicaties uit de 20e eeuw wordt de schilder Aert de Gelder genoemd, maar in alle 17e-eeuwse documenten, inclusief het doopboek van de Grote Kerk, heet hij Arent. Mogelijk is het misverstand ontstaan doordat hij zijn werk altijd met ""A. de Gelder"" signeerde en Arents vader in de bronnen vaak als Jan Aertsz. de Gelder voorkomt, naast Jan Arentsz. de Gelder (Aert is een variant van Arent).  De Gelder was aanvankelijk leerling van Samuel van Hoogstraten in zijn geboortestad en ging daarna naar Amsterdam, waar hij van 1661 tot 1663 bij Rembrandt werkte en diens laatste leerling was. Daarna keerde hij naar Dordrecht terug. Hij bleef werken in de trant van zijn leermeester: brede penseelstreken, krassen met het penseel in de verf en sterke lichtcontrasten.  De Gelder schilderde vooral Bijbelse onderwerpen. Verder heeft hij ook portretten en een paar genrestukken geschilderd. Aan het eind van zijn leven was Herman Boerhaave zijn belangrijkste opdrachtgever. Er wordt verondersteld dat De Gelder met hem in contact is gekomen toen hij hulp zocht voor zijn oogproblemen. Tijdgenoten vermelden dat hij enorm loensde.  Hij overleed op 27 augustus 1727 in zijn huis in Dordrecht. Arent de Gelder bleef ongehuwd.",male,1645,1727,Dordrecht,Dordrecht
Jacob de Gheyn II,Q1347434,"Jacob de Gheyn (II) (Antwerpen, ca. 1565 – 's-Gravenhage, 29 maart 1629) was een Zuid-Nederlands tekenaar en schilder, zoon van Jacob de Gheyn (I).  Hij kreeg eerst een opleiding van zijn vader, maar vanaf 1585 ging hij in de leer bij Hendrick Goltzius te Haarlem. De Gheyn trouwde in april 1595 met Eva Stalpaert van der Wiele, een dochter uit een rijke familie uit Den Haag. De Gheyn woonde van 1596 tot 1602 in Leiden, waar hij veel contact had met Hugo de Groot en andere geleerden aan de Leidse universiteit. Vanaf 1605 tot zijn dood in 1629 woonde De Gheyn in Den Haag. Hij werkte daar onder andere voor prins Maurits en zijn opvolger prins Frederik Hendrik. Zo liet Maurits een witte strijdhengst die in de Slag bij Nieuwpoort was buitgemaakt in 1603 door De Gheyn schilderen, aan de teugels gehouden door een stalknecht. Ook ontwierp De Gheyn een tuin voor prins Maurits, met een namaakgrot.   De Gheyn maakte ook een getekend portret van Filips van Marnix van Sint-Aldegonde, waarschijnlijk tussen februari en december 1598. Dit portret werd omgezet in een gravure en diende waarschijnlijk als voorbeeld voor alle latere portretten.  Samen met Goltzius tekende De Gheyn een van de eerste vrouwelijke naakten in de Nederlandse kunst. Hij schilderde ook het vroegste vanitasstilleven van Europa en maakte ook bloemenschilderijen. In 1606 kreeg hij opdracht van de Staten-Generaal om voor het enorme bedrag van zeshonderd gulden een bloemstilleven te schilderen voor Maria de' Medici. Dit schilderij is echter verloren gegaan. Een jaar later bracht hij een exercitiehandboek uit voor het Staatse leger, de Wapenhandelinghe, van Roers Musquetten ende Spiessen.  Er zijn meer dan 1500 tekeningen van De Gheyn bekend. Met al zijn werk gaf hij vorm aan de overgang van het maniërisme naar het naturalisme van de 17e eeuw.   De zoon van De Gheyn, Jacob de Gheyn (III), werd een belangrijke navolger van zijn vader, waardoor het werk van beiden moeilijk van elkaar te onderscheiden is.  Tekeningen van de De Gheyn dynastie kwamen terecht in de Belgische kunstverzameling van de familie De Grez, de zogenaamde Collectie de Grez. De gehele collectie werd in 1914 geschonken aan het Brusselse Museum voor Schone Kunsten.",male,1565,1629,Antwerp,The Hague
Jacob Gillig,Q1679057,"Jacob Gillig (Utrecht, ca. 1636 - aldaar, 24 juli 1701) was een Nederlands kunstschilder uit de periode van de Gouden Eeuw. Hij vervaardigde enkele portretten, maar werd vooral vermaard door zijn visstillevens.  Gillig (of Gellig) was van oorsprong koopman en werd later ook gevangenbewaarder. Op 25-jarige leeftijd trouwde hij met Hester Willaerts, een dochter van de marineschilder Adam Willaerts. Daarmee werd hij ook de zwager van Abraham Willaerts en diens schilderende broers Cornelis en Isaac. Hij raakte daardoor in de ban van de schilderkunst en ontwikkelde zich tot een bekwaam weergever van dode riviervissen zoals die op de markt in Utrecht werden aangeboden. Vaak worden de vissen in een piramidale vorm afgebeeld. Gillig overleed in Utrecht op 24 juli 1701.  Volgens Arnold Houbraken was hij niet zeer bedreven in de portretkunst, zoals hij vermeldt in een komische anekdote in zijn werk De groote schouburgh der Nederlantsche konstschilders en schilderessen.",male,1636,1701,Utrecht,Utrecht
Nicolaes Gillis,Q465619,"Nicolaes Gillis (Antwerpen - Haarlem, 1632 of later) was een Nederlands kunstschilder uit de periode van de Gouden Eeuw. Hij was gespecialiseerd in stillevens met bloemen en in zogeheten 'ontbijtjes' of 'banketjes'.  Gillis verhuisde met zijn ouders naar Haarlem, waar hij in elk geval actief was in de periode 1612-1632. Hij trouwde er in 1615 met de uit Brugge afkomstige Tanneken Abeels. Hij was een leerling van Jacob Balthasar Peeters en een navolger van zijn collega Floris van Dyck. Hoewel van Gillis en Van Dyck slechts weinig werken bekend zijn, worden zij, met Floris van Schooten, wel gezien als pioniers in het genre van de banketjes en als wegbereiders voor een volgende generatie van stillevenschilders. Opvallend aan de stukken is dat de gedekte tafel vanuit een iets verhoogd gezichtspunt wordt weergegeven. Naast de esthetische weergave van de schoonheid van de voedingswaren is in dit geval ook duidelijk dat er daadwerkelijk aan de tafel is gegeten.",male,1595,1632,Antwerp,Haarlem
Diana Glauber,Q431303,"Diana Glauber (Amsterdam, 11 januari 1650 – Hamburg, na 1721) was een Nederlandse schilderes van portretten en historiestukken uit de Gouden Eeuw.  Glauber was een dochter van de Duitse apotheker en scheikundige Johann Rudolph Glauber en Helena Cornelisdochter. Het paar trouwde in Amsterdam en kreeg acht kinderen, onder wie de schilders Johann Gottlieb Glauber en Johannes Glauber. In meerdere bronnen wordt genoemd dat ze in 1650 in Utrecht geboren zou zijn. In 1650 liet Johann Rudolph Glauber echter een dochter dopen in Amsterdam, genaamd Geertrui. Deze Geertrui zou Diana kunnen zijn, waarbij Diana dan een roepnaam of pseudoniem is.  Ze zou met haar broers naar Italië en Frankrijk zijn gereisd.  Op latere leeftijd kon Glauber slecht zien waardoor ze moest stoppen met schilderen. Haar overlijdensdatum is niet bekend. Toen Houbraken zijn werk schreef in 1721 was zij nog in leven en woonde ze in Hamburg.  Volgens het Rijksbureau voor Kunsthistorische Documentatie zijn er geen werken van haar bewaard gebleven. Wel zijn enkele namen en beschrijvingen bewaard. In de inventaris uit de 18e eeuw van kasteel Salzdahlum, dicht bij Braunschweig, worden zes werken genoemd van ""Diane Glauberin"". Vijf van deze werken vormden samen een serie over de vijf zintuigen.",female,1650,1721,Utrecht,Hamburg
Hendrick Goudt,Q2101519,"Hendrick Goudt (Den Haag 1583 - Utrecht 1648) was een Nederlands schilder, tekenaar en graveur uit de 17de eeuw.  Goudt werd geboren als buitenechtelijk kind van Arend Goudt en Anneken Cool. Pas in het jaar 1604, toen Hendrick 20 jaar oud was, werd het huwelijk tussen zijn ouders gesloten en werd hij de wettige zoon van het echtpaar. De moeder van Hendrick leed aan verschillende psychische stoornissen die hem in zijn latere leven ook zouden treffen.   Hendrick Goudt werkte in verschillende ateliers in Den Haag, waaronder die van Simon Frisius, Jacques van Gheyn de oudere en Hendrick Goltzius. Van de laatste gebruikte hij vaak figuren voor zijn gravures en tekeningen. Naast het graveren van figuren was hij ook bekwaam in het kalligraferen van teksten. Onder vele prenten van zijn hand gaf hij een beschrijving in uitbundige kalligrafie.  Het werk dat Goudt voor 1608 maakte is nagenoeg onbekend, men weet echter wel dat hij voor deze datum werken heeft gemaakt.  Hendrick Goudt werkte met Adam Elsheimer in Rome, tot diens dood in 1610.  Na het overlijden van Elsheimer keerde Hendrick Goudt terug naar Nederland. Samen met zijn vader Arendt Goudt ging hij in Utrecht wonen, waar hij een perceel aan de noordzijde van het Janskerkhof kocht.  Rond 1624 werd Hendrick Goudt geestesziek en onder curatele van zijn vader geplaatst. Arendt Goudt overleed in 1628. Na het overlijden van Arendt Goudt verhuisde Hendrick Goudt naar de Oudegracht.  Hendrick Goudt overleed in 1648, wonende aan de Oudegracht “omtrent de St. Jacobsbrug”.",male,1583,1648,The Hague,Utrecht
Jan van Goyen,Q315996,"Jan Josephsz. van Goyen (Leiden, 13 januari 1596 – Den Haag, 27 april 1656) was een Nederlands landschapschilder uit de Gouden Eeuw. Van Goyen heeft veel schilderijen nagelaten van riviergezichten en landschappen (duinen of strand) in de omgeving van Den Haag, Rotterdam, Delft, Dordrecht, Leiden, Gouda, Rhenen, Arnhem, Nijmegen, Emmerik en Kleef. Hij schilderde regelmatig winterlandschappen, zee- en stadsgezichten, maar nooit een portret, historiestuk of stilleven.  Van Goyen werd in de Schoolsteeg nr. 4 in Leiden geboren als zoon van de schoenmaker Joseph Jansz. van Goyen. Hij was een van de vier kinderen[bron?] en vertrok ergens tussen 1608 en 1615 naar Hoorn, nadat hij in een korte periode bij drie kunstschilders in de leer was geweest en te kennen had gegeven geen glazenmaker te willen worden. Van Goyen ging op tienjarige leeftijd in de leer bij de kleine Leidse meester Coenraet Schilperoort. Van Goyens biografie werd beschreven door de Leidse burgemeester Jan Jansz. Orlers in zijn Beschrijvinge der stadt Leyden uit 1641. Jans vader bracht hem, toen hij bij Schilperoort na drie maanden was uitgekeken, naar de burgemeester-schilder Isaack Nicolai ofwel Isaac Claesz. van Swanenburg (1537-1614). Ook hier hield Jan het niet lang uit en hij ging vervolgens in de leer bij de onbekende Leidse schilder Jan Arentsz. de Man. Daarna was Van Goyen enige jaren in de leer bij de Hoornse schilder Willem Gerritz.  Op zijn 19e vertrok Van Goyen naar Frankrijk, samen met zijn voormalige leermeester. Bij terugkomst studeerde hij bij de landschapschilder Esaias van de Velde in Haarlem. Deze schilder was wél een sleutelfiguur in de ontwikkeling van Jan van Goyen. Van Goyen was een jaar lang medewerker op het atelier van Van de Velde. In 1618 trouwde hij met Annetje Willemdr. van Raelst en werd opgenomen in het Leidse Sint-Lucasgilde als zelfstandig meester.  Tussen 1632 en 1634 vestigde hij zich in Den Haag. In dezelfde periode verlieten ook Rembrandt van Rijn, Jan Lievens en Jan Davidsz. de Heem Leiden. In de 17e eeuw hebben er zo'n 650 schilders in Den Haag gewoond, alleen Amsterdam telde er meer, ruim duizend. Na zijn verhuizing naar Den Haag, kreeg Van Goyen in 1634 er het burgerrecht. In 1632 werd zijn vroeg gestorven dochtertje Elsje begraven in de Grote Kerk van Den Haag. In 1638 werd hij daar hoofdman van het Sint Lucasgilde. Hij bleef hoofdman tot 1640 of werd het dat jaar opnieuw.  Zijn eerste gesigneerde werk dateert uit omstreeks 1618. Er zouden meer dan duizend schilderijen en 800 tekeningen volgen. Van Goyen werd een van de toonaangevende landschapschilders door zijn vernieuwende werkwijze en vindingrijkheid. Hij ontwikkelde uiteenlopende typen landschapschilderijen zoals duingezichten, stadsgezichten, strandgezichten en gezichten op riviermondingen met schepen, bij zowel goed als slecht weer. Hij ontwikkelde gaandeweg een snelle manier van werken, waarbij hij de verf in een keer op het doek of paneel opbracht.  Mede onder invloed van de marineschilder Jan Porcellis ontwikkelde hij een type landschappen met een gereduceerd kleurenpalet die worden aangeduid als 'tonale' landschappen. Het is onduidelijk of Van Goyen deze snelle werkwijze ontwikkelde om zijn omzet te verhogen, of uit artistieke overwegingen.  Ter voorbereiding van zijn schilderijen maakte Van Goyen honderden schetsen in zwart krijt die hij tekende op grotere en kleinere wandelingen die hem tot aan Kleve in Duitsland brachten en tot in Noord Frankrijk. De landschappelijke en topografische motieven verwerkte hij naderhand in zijn schilderijen. Het zogenoemde Dresdner Schetsboek is als enige nog intact.  In 1649 trok schilder Jan Steen in bij Van Goyen. Steen, eveneens katholiek, trouwde datzelfde jaar met zijn dochter Grietje (Margaretha) en schilderde de familie Van Goyen. In 1651 werd hun eerste kind, Thaddeus, geboren. Jacques de Claeuw (1623-1694) was Van Goyens andere schoonzoon. Hij trouwde Van Goyens oudste dochter Maria, ook in 1649. Drie maanden na het huwelijk werd hun kind geboren. Ook Paulus Potter huurde van hem en werd enige tijd zijn buurman.  In 1651 schilderde hij in opdracht van het stadsbestuur het enorm grote stadsgezicht Gezicht op Den Haag vanuit het zuidoosten met op de voorgrond de Haagse Trekvliet en de voorganger van de huidige Laakmolen. Het doek is bijna vijf meter breed (174 bij 460 cm). Hij kreeg er 7 augustus 1651 650 gulden voor. Mogelijk deed Van Goyen, die vrijwel permanent in geldnood verkeerde, een poging tot oplichting door op 2 mei 1653 te vragen of het bedrag, dat hij nog niet zou hebben ontvangen, van een schuld, die hij bij het stadsbestuur had, kon worden afgetrokken. De schepenen Johan Doedijns en Thomas Cletcher jr. gingen akkoord, maar een oplettende klerk streepte de resolutie door en vernietigde het besluit.  Van Goyen had redelijke inkomsten, want hij was bovendien 'projectontwikkelaar' en speculeerde in tulpenbollen. Hij kocht onder meer grond aan de Dunne Bierkade (Singelgracht), de Nieuwe Molstraat en de net gegraven Prinsegracht en liet daarop huizen bouwen.  In 1654 namen zijn schulden dermate toe dat hij zijn eigen huis aan de Dunne Bierkade (nu nr. 16) verhuurde. Jan Steen vertrok toen naar Delft. Van Goyen verhuisde naar de Wagenstraat, waar hij twee jaar later overleed.   De schulden waren opgelopen tot 18.000 gulden en zijn weduwe Annetje accepteerde de erfenis slechts 'met de bepaling dat zij niet verantwoordelijk was voor de schulden die na de verkoping van de bezittingen zouden achterblijven.' Jan Steen en zijn vader, de Leidse bierbrouwer Havick Steen, stonden haar bij. Nadat alle huizen waren verkocht (het huis aan de Wagenstraat voor 1450 gulden, de twee panden aan de Prinsegracht voor 6700 gulden, de huizen aan de Dunne Bierkade voor 5260 gulden en het huis aan de Nieuwe Molstraat aan Havick Steen voor 2110 gulden) en de schulden betaald, betrok de weduwe een woning in het Hofje van Nieuwkoop, waar ze in 1672 stierf.  Naast zijn werk als kunstschilder was Van Goyen ook een speculant. Hij werd ingeschakeld als taxateur en werkte als kunsthandelaar. In 1629 verkocht hij een huis aan Johannes Porcellis. In 1637 werd hij aangestoken door de Tulpenmanie.  Hij kocht op 27 januari 1637 negen tulpenbollen van de Haagse oud-burgemeester Allert Claesz. van Ravesteyn voor 90 gulden en zou betalen met twee schilderijen, een gemaakt door Salomon van Ruysdael, dat hij nooit geleverd heeft. Een week later, op 4 februari, kocht hij nog een partij van dezelfde Van Ravesteyn voor 843 gulden (het kostbaarste exemplaar was een 'Jan Gerijtsen' van 60 gulden), die hij niet betaalde, omdat de markt instortte. De tulpenhandel was al een dag eerder in Haarlem, het centrum van de bollenhandel, ingestort. Van Goyen kwam met een partij waardeloze tulpenbollen te zitten. Van Ravesteyn overleed in 1641 toen van Goyen nog een schuld van 897 gulden bij hem had uitstaan. Na 1640 lag Van Goyens productie hoger dan ervoor.  Van Goyen ontwikkelde zich tot een projectontwikkelaar, als opdrachtgever van een zestal huizen. Het beleggen in onroerend goed was de hoofdreden dat het financieel gezien met van Goyen bergafwaarts ging. In de periode 1647-1654 veilde hij drie maal werk van zichzelf en van anderen. In 1651 vroeg hij uitstel van betaling aan, ook al verdiende hij dat jaar 650 gulden met zijn Gezicht op Den Haag. In 1652 leverde een veiling hem 3750 gulden op.  Van Goyen was gespecialiseerd in het schilderen van weidse landschappen en riviergezichten, net als Jacob en Salomon van Ruysdael. Typerend voor zijn stijl is de afwisseling van donkere en lichtere banen, in zijn latere werk op een complexe manier. Hij 'overzwadderde' het hele doek met verschillende lagen verf en zocht in de min of meer toevallig ontstane kleurvlakken naar aanknopingspunten om details aan te brengen. De werken van Van Goyen behoren tot de barok.  Hij had een groot oog voor de details van alledag. Menselijke bedrijvigheid bepaalt het karakter van zijn schilderijen. Van Goyen schilderde niet realistisch, zoals op het schilderij van de Hooglandse Kerk in Leiden aan een rivier. Tussen 1638 en 1653 schilderde hij een dertigtal schilderijen van de Valkhof in Nijmegen, Rhenen is een goede tweede. Van Goyen was gefascineerd door de duinen bij Scheveningen, maar reisde ook naar Antwerpen (1648) en schilderde het Fort Lillo aan de Schelde.  Van Goyen baseerde zijn schilderijen op aantekeningen en voorstudies in zijn schetsboek, aanvankelijk met pen, later met zwart krijt. Zijn latere werk is het meest voornaam, zoals het Gezicht op de Kaag, Storm op het Haarlemmermeer en Gezicht op Dordrecht. Dit laatste schilderij is in 2008 voor 3,5 miljoen teruggekocht van de erfgenamen van Jacques Goudstikker.  Van Goyen had tientallen volgelingen en imitatoren waaronder Pieter de Neyn en Willem van Diest. Nicolaes Berchem is mogelijk een leerling. Gerard ter Borch schilderde zijn portret (rond 1653), evenals Bartholomeus van der Helst. Carel de Moor maakte een ets naar het schilderij van Ter Borch.  De Parijse kunsthandelaar Sedelmeyer wijdde in 1875 voor het eerst een tentoonstelling aan zijn werk. In 1903 werd in het Stedelijk Museum een tentoonstelling gehouden, georganiseerd door de firma Frederik Muller & Co.. De inleiding en catalogus waren het werk van de nog jonge Frits Lugt.   Jan van Goyen van 21 september 1996 tot en met 2 februari 1997 in Museum De Lakenhal in Leiden.  Van Goyens schilderij Gezicht op 's-Gravenhage (1651) hing op 12 januari 2009 enkele minuten boven de Hofvijver in Den Haag. Dit gebeurde vanwege een verhuizing naar Washington, waar het doek als onderdeel van de tentoonstelling Pride of Place, Dutch Cityscapes of the Golden Age te zien was. Het vijf meter brede doek kon het Haags Historisch Museum enkel verlaten door het raam.",male,1596,1656,Leiden,The Hague
Maria de Grebber,Q15056344,"Maria de Grebber (Haarlem, circa 1602 - Enkhuizen, begraven 25 november 1680) was een Nederlandse kunstschilder uit de Gouden Eeuw. Ze schilderde portretten, historiestukken, bloem- en fruitstillevens. Zij werd geroemd om haar beheersing van het perspectief.  Maria was de oudste dochter van Frans Pietersz. de Grebber (1572/3-1649) en Hillegont Fredericdr. van Lijnhoven. Zij werd net als haar broer Pieter de Grebber opgeleid in het atelier van haar vader, die in Haarlem als gerespecteerd kunstschilder gold. Omdat Maria de Grebber in een stadsbeschrijving van Haarlem uit 1628 in een regel wordt genoemd met de Haarlemse kunstschilder Judith Leyster, wordt aangenomen dat zij tussen 1618 en 1631 samen les hebben gehad. Uit haar Haarlemse periode zijn geen werken van Maria de Grebber meer bekend.  In 1631 trouwde De Grebber met de pottenbakker Wouter Coenraetsz. de Wolff. Het echtpaar verhuisde naar Enkhuizen, waar De Wolff in datzelfde jaar een pottenbakkerij was begonnen met een partner. In 1631 schilderde De Grebber twee portretten van haar zwager en aartspriester Augustinus de Wolff.  Een van deze portretten bevindt zich momenteel in de collectie van Museum Catharijneconvent in Utrecht. Het andere portret van De Wolff dat De Grebber schilderde werd in 1935 geveild door veilinghuis Puttick & Simpson in Londen.  Maria de Grebber kreeg één dochter, Isabella. Deze trouwde in 1658 met Gabriël Metsu en ging in Amsterdam wonen. Na het overlijden van Metsu in 1667 keerde Isabella terug naar Enkhuizen. Moeder en dochter benoemden elkaar als erfgenaam in hun testament. De Grebber werd op 25 november 1680 in de kerk van Enkhuizen begraven.",female,1602,1680,Haarlem,
Pieter de Grebber,Q512817,"Pieter de Grebber (Haarlem, ca. 1600 - aldaar, 1652 of 1653) was een Nederlands kunstschilder van voornamelijk religieuze voorstellingen. Hij was een pionier op het gebied van vormgeving en een stilistische vernieuwer onder de Haarlemse classicisten. Nicolaes Berchem was zijn leerling.  Pieter de Grebber was de oudste zoon van Frans Pietersz. de Grebber, een schilder en borduurwerker. Hij zou hebben geleerd bij zijn vader en bij Hendrick Goltzius. In 1618 gingen vader en zoon naar Antwerpen en onderhandelden met Peter Paul Rubens over de ruil van zijn schilderij Daniel in de Leeuwenkuil. Het is vervolgens door de Engelse ambassadeur in de Republiek, Dudley Carleton, overhandigd aan koning Karel I van Engeland.  Pieter de Grebber stamde uit een katholieke en kunstzinnige familie. Hij was bevriend met de priester en musicoloog Jan Albertsz. Ban. De Haarlemse componist Cornelis Padbrué zette een gedicht van Pieter de Grebber op muziek. Hij was ongehuwd en woonde van 1634 tot zijn dood op het Haarlemse begijnhof. Hij had een broer Albert die schilderde, evenals zijn zuster Maria, de schoonmoeder van Gabriel Metsu. Maurits de Grebber werd goudsmid.  Zijn vroegste schilderijen dateren uit 1622; pas tien jaar later trad hij toe tot het Sint-Lucasgilde. Pieter de Grebber kreeg belangrijke opdrachten in Haarlem, maar ook van stadhouder Frederik Hendrik. Zo werkte hij mee aan de decoratie van paleis Honselaarsdijk bij Naaldwijk en van Paleis Noordeinde en in 1647 aan Huis ten Bosch in Den Haag. Wellicht was hij ook voor Deense opdrachtgevers werkzaam. De Grebber was een welvarend man in Haarlem.  De Grebber schilderde altaarstukken voor kerken in de Zuidelijke Nederlanden en schuilkerken in de Republiek. Behalve historiestukken schilderde hij ook een twintigtal portretten, o.a. van priesters; verder heeft Pieter de Grebber vele tekeningen en een paar etsen nagelaten. Tot slot ontwierp hij minstens een wandtapijt en een plafondschildering.  Vanuit verschillende invloeden, zoals het Utrechtse caravaggisme, Rubens (kleur en compositie) en Rembrandt, kwam hij tot een persoonlijke stijl. Hij was, samen met Salomon de Bray, de wegbereider van het Haarlemse classicisme. Zijn schilderijen worden gekenmerkt door een overzichtelijke helderheid en een palet van lichte tinten.  In 1649 schreef De Grebber een traktaat met de titel Regulen welcke by een goet Schilder en Teyckenaar geobserveert en achtervolght moeten werden. Hierin stonden elf regels opgesomd waaraan de ware classicistische schilder zich diende te houden. Hoewel de classicisten zwoeren bij zulke regels, werden deze niet altijd even strak nageleefd.",male,1600,1652,Haarlem,Haarlem
Aleida Greve,Q15133582,"Aleida Greve (Zwolle, gedoopt 21 april 1670 – aldaar, 4 februari 1742) was een schilderes in de Gouden Eeuw.  Greve was een dochter van Geurt Greve en Lamberta Holt, weduwe van Herman van Marle. Haar vader was bierbrouwer, controleur van de convooien en licenten, burgerhopman en kerkmeester in Zwolle. Van 1691 tot 1702 nam zij van haar moeder de leiding over bierbrouwerij De Gouden Kroon in de Voorstraat over. Greve bleef ongehuwd.  Greve kreeg vier jaar lang schilderles van de uit Dordrecht afkomstige schilder Wilhelmus Beurs, samen met haar halfzus Cornelia van Marle, haar nicht Anna Cornelia Holt en achternicht Sophia Holt. In 1686 schilderde het viertal elk een schilderij; de toen 16-jarige Greve schilderde een jonge vrouw met een vogel op de hand, in een heuvelachtig landschap. Het is vermoedelijk een zelfportret. Beurs publiceerde in 1692 De groote waereld in 't kleen geschildert, een studieboek over schildertechniek, dat hij aan zijn Zwolse leerlinges opdroeg.   Greve schilderde meerdere portretten, landschappen en stillevens. Ze kocht in 1706 een huis aan de Melkmarkt in Zwolle, dat eerder werd bewoond door de schilderes Aleijda Wolfsen. Greve richtte het huis in met schilderijen van haarzelf en de vriendinnen van haar schildersclub. Ze bepaalde testamentair dat na haar overlijden het huis zou worden ingericht als (Oude) Vrouwenhuis, een hofje van liefdadigheid voor bejaarde vrouwen van de hervormde kerk. Sinds 1987 is het een museum.  Greve overleed op 71-jarige leeftijd en werd begraven in de Grote Kerk in Zwolle.",female,1670,1742,Zwolle,Zwolle
Jan Griffier I,Q1161256,"Jan Griffier (Amsterdam, ca. 1650 - Londen, 1718) was een Nederlands kunstschilder uit de periode van de Gouden Eeuw. Hij vervaardigde vooral (italianiserende) landschappen, maar ook stadsgezichten. Hij was een groot deel van zijn leven actief in Engeland.  Over zijn geboortejaar bestaat veel onduidelijkheid; bronnen variëren daarin van 1645 tot 1656. Een vermelding in het Album studiosorum van de Academie in Leiden geeft in 1700 zijn leeftijd als 48 jaar oud. Jan Griffier werd in het vak opgeleid door Roelant Roghman. Hoe hij bij deze schilder terechtkwam, blijkt uit een levendig verslag van Griffiers leven door Arnold Houbraken in diens werk De groote schouburgh der Nederlantsche konstschilders en schilderessen.  In Amsterdam verkeerde hij in de omgeving van gerenommeerde schilder als Rembrandt, Ruisdael, Lingelbach en Saftleven, wier werken hem inspireerden en beïnvloedden.  In het kielzog van zijn vriend de landschapsschilder Jan Looten trok hij naar Engeland waar hij voor en met hem werkte en verdere instructie onderging. Het ging hem goed en na verloop van tijd kocht hij een jacht waarop hij met zijn gezin ging wonen. Toen hij met het schip echter een oversteek naar Holland waagde, leed hij schipbreuk, waarbij hij al zijn bezittingen, waaronder vele kunstwerken, verloor. Het gezin overleefde echter en vervolgens bleef Griffier voor een periode van tien jaar in Holland. Hij vestigde zich in Rotterdam en kocht opnieuw een boot, waarop hij al schilderend met zijn gezin rondvoer. Rond 1707 vertrok hij opnieuw met zijn boot naar Engeland, maar liet voor de zekerheid zijn andere gezinsleden met een ander schip de oversteek maken. Hij kwam veilig aan en overleed in Londen in 1718.  Jan Griffier was de vader en leermeester van Robert en Jan Griffier.",male,1652,1718,Amsterdam,London
Joris van der Haagen,Q1912387,"Joris Abrahamsz. van der Haagen (Arnhem, ca. 1615 - Den Haag, 1669) was een Nederlands kunstenaar, schilder en tekenaar in de barok-periode.  Joris van der Haagen groeide op in Arnhem. Na de dood van zijn vader, schilder Abraham van der Haagen, verhuisde hij in 1639 naar Den Haag, waar hij zich in 1643 bij het Haagse schildersgilde voegde en daar verschillende hoge posities bekleedde. Een jaar later werd hij ereburger van de stad Den Haag. Hij verliet het gilde en richtte in 1656 met een collega het kunstenaarsgilde Confrerie Pictura op.  Joris van der Haagen was vooral bekend om zijn landschapsportretten en panorama's, zowel in schildervorm als in technisch tekenvorm. Hij heeft onder meer samengewerkt met Dirck Wyntrack, Paulus Potter, Ludolf de Jongh, Jan Wijnants en Nicolaes Berchem.",male,1615,1669,Arnhem,The Hague
Cornelis van Haarlem,Q442484,"Cornelis Cornelisz. van Haarlem, ook Cornelis Cornelisz. Schilder of Cornelis Cornelisz. Inde Zwan genoemd, gelatiniseerde naam Cornelis Corneliades Harlemensis (Haarlem, 1562 - aldaar, 11 november 1638), was een Noord-Nederlands schilder en tekenaar. Hij was een van de belangrijkste maniëristische schilders in de Republiek der Zeven Verenigde Nederlanden en een belangrijke voorloper van Frans Hals.  Zijn ouders ontvluchtten Haarlem in 1572, toen de Spanjaarden de stad belegerden. Cornelis Cornelisz. bleef achter in Haarlem en werd opgevoed door de schilder Pieter Pietersz., zijn eerste leermeester. Later studeerde hij in Rouen en Antwerpen. Rond 1603 trouwde Cornelis Cornelisz. met de Haarlemse burgemeestersdochter Maritgen Arentsdr Deyman. In 1605 erfde hij een derde van de bezittingen van zijn vermogende schoonvader.  Cornelis Cornelisz. schilderde voornamelijk portretten (van zowel groepen als individuen) en historiestukken. Hij wordt samen met onder anderen Hendrick Goltzius en Karel van Mander gerekend tot de maniëristische school in Haarlem, die sterk beïnvloed was door werken van Bartholomeus Spranger. Aanvankelijk schilderde hij zeer grootschalige werken in een uiterst gekunstelde stijl, waarbij de anatomie van de naakten er verwrongen uitziet. Onder invloed van zijn genoemde vakgenoten kreeg zijn latere werk een natuurlijker karakter. Hij legde met Van Mander en Goltzius de basis voor de Haarlemse schildersschool. Vermoedelijk ontmoetten zij elkaar in een kleine studieclub of academie, waar naar naaktmodel werd getekend en kunstopvattingen werden uitgewisseld. Als portretschilder, zowel van groepen als van individuen, was hij een belangrijk voorloper van Frans Hals. Ook speelde hij een rol bij het moderniseren van het Sint-Lucasgilde van kunstenaars en kunstambachtslieden.  Werk van Van Haarlem is te vinden in het Frans Hals Museum in Haarlem. Ook het Rijksmuseum in Amsterdam bezit werk van hem, evenals verschillende buitenlandse musea, waaronder het Louvre in Parijs, het Statens Museum for Kunst in Kopenhagen en de Hermitage in Sint-Petersburg.  Cornelis Cornelisz. moet niet verward worden met naamgenoten uit dezelfde tijd, zoals:",male,1562,1638,Haarlem,Haarlem
Jan Hackaert,Q1351444,"Jan Hackaert (Amsterdam, ged. 1 februari 1628 - aldaar, na 1685) was een Nederlands kunstschilder, tekenaar en etser uit de periode van de Gouden Eeuw. Hij vervaardigde voornamelijk (italianiserende) landschappen. In zijn stijl was hij een navolger van Jan Asselijn en Jan Both. Op zijn beurt beïnvloedde hij Frederik de Moucheron.  Hackaert bereisde Duitsland en was vooral actief in Zwitserland in de periode 1653 - 1658. Hier maakte hij diverse topografische tekeningen bestemd voor de atlas van de Amsterdamse verzamelaar Laurens van der Hem. Hoewel veel van zijn landschappen een Italiaanse sfeer ademen is hij vermoedelijk nooit in Italië geweest. Tot zijn bekendste werken behoort het hier getoonde Meer van Zürich, dat lange tijd werd aangezien voor een Italiaanse locatie.  Arnold Houbraken vermeldt in zijn biografische beschouwingen een vermakelijke anekdote over hoe de schilder tijdens zijn werkzaamheden in Zwitserland te maken kreeg met wantrouwige arbeiders die hem aanzagen voor een tovenaar en hem opbrachten naar de stad (zie de externe link hieronder).  Hackaert werkte diverse malen samen met andere schilders, onder wie Nicolaes Berchem en Adriaen van de Velde, die sommige van zijn landschappen stoffeerden met mens- en dierfiguren.",male,1628,1685,Amsterdam,Amsterdam
Dirck Hals,Q759486,"Dirck Hals (Haarlem, 19 maart 1591 – aldaar, 17 mei 1656) was een Hollands kunstschilder.  Dirck Hals was de derde zoon uit het huwelijk van droochscheerder Franchoys Franszoon Hals uit Mechelen en Adriaentgen van Geertenryck uit Antwerpen. Dirck had twee oudere broers, die beiden nog in Antwerpen werden geboren: Frans (1582/1583–1666) en Joost (1584–1626) en ook kunstschilder waren.  De familie Hals migreerde naar de Noordelijke Nederlanden nadat Antwerpen in augustus 1585 in handen was gevallen van de hertog van Parma. Wanneer het gezin precies vertrok en om wat voor specifieke reden is onbekend. De vermelding van Dircks doopplechtigheid in de Hervormde Kerk te Haarlem op 19 maart 1591 is de eerste getuigenis van hun verhuizing. De eerste schilderslessen kreeg hij mogelijk van zijn elf jaar oudere broer Frans Hals, die in 1610 lid werd van het Sint-Lucasgilde. Ook de schilders Esaias van de Velde en Willem Buytewech oefenden een bijzondere invloed op hem uit.   Het grootste deel van zijn leven bracht Dirck Hals door in zijn geboortestad Haarlem. Van 1618 tot 1624 diende Dirck in de tweede compagnie van het derde korporaalschap van het Sint-Jorisschuttersgilde, waarvan zijn broer Frans sinds 1615 deel uitmaakte. Van 1618 tot 1626 was hij lid van de rederijkerskamer De Wijngaertranken, waar zijn broer ook lid van was.  Dirck Hals werd in 1627 als lid opgenomen in het Sint-Lucasgilde. In 1620 of 1621 trouwde hij met Agneta (Agniesje) Jansdochter en tussen 1621 en 1635 werden zeven kinderen geboren.  Zijn enige zoon Antonie Hals (1621–1691), was een portretschilder en een schilder van genrestukken. Hij was werkzaam in Amsterdam, waar hij op 21 juni 1652 voor het eerst vermeld werd.  In de jaren 1641 tot 1643 en in 1648 leefde Dirck Hals in Leiden. Vooraf aan zijn verhuizing naar Leiden, waar hij op 22 februari 1641 een huis huurde, had hij een ontmoeting met de Amsterdamse schilder en kunsthandelaar Pieter van den Bosch (1613–1663).  Dirck Hals stierf op 17 mei 1656 in Haarlem en werd in de Begijnhofkerk begraven. Dirck Hals gold al tijdens zijn leven als een volkomen kunstschilder.  Zijn werken behoren tot de barok. Nagenoeg alle schilderijen betreffen vrolijke gezelschappen, die vaak musiceren. De invloed van zijn broer Frans is zichtbaar, doordat de figuren beweging uitstralen en vaak rode konen hebben. De kwaliteiten van de gezichten van de gezelschappen zijn vaak simpel en wisselend van kwaliteit.",male,1591,1656,Haarlem,Haarlem
Frans Hals,Q167654,"Frans Hals (Antwerpen, 1582/1583 – Haarlem, 26 augustus 1666) behoort met Rembrandt van Rijn en Johannes Vermeer tot de drie belangrijkste schilders uit het tijdperk van de Nederlandse Gouden Eeuw. Hij wordt vooral gewaardeerd om zijn losse toets en levendige portretten van tijdgenoten, genrevoorstellingen en kleurrijke schuttersstukken. Het werk van Hals behoort net als dat van Rembrandt en Vermeer tot de Hollandse school.  Hals werd in 1582 of 1583 geboren in Antwerpen als zoon van Franchois Fransz. Hals (ca. 1550-1610) en zijn tweede vrouw Adriaentje van Geertenryck (Antwerpen ca. 1552 - Haarlem, na november 1616). Zijn vader kwam uit Mechelen en vertrok rond 1562 naar Antwerpen om er werk te zoeken. Hij was er werkzaam als droochscheerder, waarbij hij met een lange schaar van Engelse en Spaanse wol lokaal geweven lakens (zware wollen stoffen van 3,5 bij 35 meter) de pluisjes wegknipte. Zoals zoveel Zuid-Nederlanders in die tijd verhuisde het gezin na de Val van Antwerpen naar de Noordelijke Nederlanden. Wanneer het gezin precies vertrok en om wat voor specifieke reden is onbekend. De eerste vermelding dat het gezin in Haarlem woonde, dateert uit 1591. Of Franchois met zijn gezin na het vertrek uit Antwerpen nog elders in de Noordelijke Nederlanden gewoond heeft, is niet overgeleverd. Evenmin is bekend welke godsdienst Frans Hals bij zijn doop kreeg. De kinderen uit het eerste huwelijk van Franchois werden allemaal katholiek gedoopt, maar Frans Hals' jongste broer Dirck werd in 1591 in Haarlem in een protestantse (gereformeerde) kerk gedoopt, wat niet noodzakelijkerwijs betekende dat de familie toen protestants was.  Volgens een anoniem geschreven biografie over de schilder Carel van Mander in diens tweede editie van zijn Schilder-Boeck en uitgegeven in 1618, dus twaalf jaar na Van Manders overlijden, zou Frans Hals diens leerling zijn geweest. Als dat klopt, dan moet dat eerder dan in 1603 zijn geweest, aangezien Van Mander in dat jaar de stad Haarlem verliet. In 1610 werd Hals lid van het Haarlemse Sint-Lucasgilde en vanaf dat moment mocht hij ook leerling-schilders in dienst nemen. Zijn vroegst bekende gedateerde werk is uit 1611, maar hij moet al veel eerder volleerd zijn geweest. In 1616 reisde hij naar Antwerpen om het werk van Rubens en Antoon van Dyck te bestuderen. De reguliere diensttijd in de plaatselijke schutterij was twee jaar, maar Frans Hals diende van 1612 tot 1624. In 1616 schilderde hij zijn eerste schuttersstuk en in 1639 zijn laatste. Deze laatste schuttersstukken vormen door hun veelzijdige gelaatsuitdrukkingen, de glimmende uniformen en de rijke kleurnuances het hoogtepunt in Hals' oeuvre. Frans Hals maakte vanaf 1616 tien jaar lang deel uit van de Wijngaerdtrancken, een van de drie Haarlemse rederijkerskamers.  Hals is tweemaal getrouwd: in 1610 of 1611 met Anneke Harmensdr. Abeels (1590-1615) en op 12 februari 1617 met Lysbeth Reyniersdr. (1593-1675). Het laatste huwelijk werd voltrokken in Spaarndam en een paar dagen later werd zijn dochter Sara geboren. Hals heeft vijftien kinderen laten dopen en hij heeft vijf of zes zonen tot schilder opgeleid. Rond 1615 verkeerde Hals in dusdanige financiële moeilijkheden dat de voedster hem aanklaagde. De armoede zou hem zijn hele leven blijven achtervolgen. Tussen 1620 en 1630 schilderde hij portretten van de elite. Hij schilderde ze in al hun rijkdom en zelfvoldaanheid. Zijn mensenkennis keerde terug in zijn werken, vooral in de latere. Tevens leidde hij diverse leerlingen op, onder wie Philips Wouwerman. Een van zijn schuttersstukken, De magere compagnie, werd afgemaakt door Pieter Codde.   Hals staat bekend om zijn uitbundige stijl, maar in zijn laatste jaren werd zijn stijl soberder. De 17de-eeuwse schilder Matthias Scheits noemde hem ""lustich van leven"" en Arnold Houbraken beweerde omstreeks 1720 enigszins malicieus dat hij dagelijks gedronken zou hebben. Hiervoor ontbreekt echter het bewijs en eigenlijk zou men ook kunnen beweren dat het in tegenspraak is met de algemene waardering die hij onder zijn opdrachtgevers oogstte. En die opdrachtgevers waren zeker niet de minste: de gegoede burgerij, gilde- en schuttersverenigingen en zelfs de meest prominente patriciërs van de stad Haarlem. Zijn beroemdste model was René Descartes.  Op ongeveer 84-jarige leeftijd, na een carrière van meer dan een halve eeuw, overleed de kunstschilder in 1666. In de oude Sint-Bavokerk aan de Grote Markt in Haarlem ligt hij onder het koor begraven. In de 18de eeuw genoot het werk van Hals weinig waardering, maar in de 19de eeuw werd hij herontdekt door de impressionisten, die vooral door zijn eigenzinnige, zwierige en losse penseelvoering en intieme, raadselachtige dramatiek werden getroffen. In 1900 werd in het Haarlemse Florapark een standbeeld van Frans Hals opgericht. In 1968 werd hij in de serie 'erflaters' afgebeeld op het Nederlandse bankbiljet van 10 gulden.  Het is onduidelijk hoeveel van het werk van Frans Hals is overgebleven, maar volgens de gezaghebbende oeuvrecatalogus van Seymour Slive uit 1970-1974 kunnen nog 222 schilderijen aan Hals worden toegeschreven. Een andere Hals-kenner, Claus Grimm, houdt het in 'Frans Hals. Das Gesamtwerk' (1989) op 145 stukken.  De kunstenaar schilderde:  Het is even onbekend als onwaarschijnlijk dat Frans Hals landschappen, stillevens of verhalende stukken heeft gemaakt. Veel 17de-eeuwse kunstenaars in Holland verkozen specialisatie, en dat was ook bij Hals het geval.  Al in de 17de eeuw werden mensen getroffen door de levendigheid van Hals' portretten. Zo noteerde de Haarlemmer Theodorus Schrevelius, een van de mannen die hij portretteerde, dat er in Hals' werken ""zo'n kracht en leven"" is dat de schilder ""de natuur schijnt uit te dagen met zijn penseel"". En twee eeuwen later schreef Vincent van Gogh aan zijn broer Theo: ""Wat is het een genot zo'n Frans Hals te zien, wat is 't heel iets anders dan de schilderijen – er zijn er zóó veel – waar zorgvuldig alles op dezelfde wijze is gladgestreken."" Met die observatie slaat Van Gogh de spijker op z'n kop: Hals koos ervoor om een schilderij niet glad af te werken, zoals ongeveer al zijn tijdgenoten dat nog deden, maar probeerde het leven er in te houden. Aangezien leven te herkennen is aan beweging, zorgde hij ervoor dat de kijker de indruk krijgt dat het portret in beweging is. Wie kijkt naar iemand in beweging, ziet die persoon niet helemaal scherp: je krijgt niet helemaal vat op wie of wat zich beweegt, je ziet vlekken, lijnen, stippen, grote kleurvlakken, nauwelijks details. En zo schilderde Frans Hals zijn portretten, vooral later, wanneer hij helemaal op dreef is. Hiermee bereikte Hals een oplossing voor een aloud probleem: hoe maak je een levensechte voorstelling op een plat vlak? Weliswaar is het zogenaamde trompe-l'oeil oftewel het zo extreem mogelijk gladschilderen ook een oplossing (zoals (Gerrit Dou en de schilders van de Leidse school deden), maar de keuze van Hals is zeer bijzonder en hij was met deze aanpak zijn tijd ver vooruit. Pas in de 19de eeuw kreeg hij echt volgelingen, met name onder de zogenaamde impressionisten.  Vaak wordt gedacht dat Hals zijn werken 'aus einem Guss' – in één worp – op het doek slingerde maar uit technisch en natuurwetenschappelijk onderzoek blijkt dat hij dat nauwelijks deed. Een enkel werk is weliswaar grotendeels zonder ondertekeningen of onderschildering 'alla prima' neergezet maar de meeste werken ontstonden toch in verschillende lagen, zoals in die tijd gebruikelijk. Op een grondlaag werd met krijt of verf een tekening gemaakt, soms in kleur soms in het grijs, die in stadia werd ingevuld. Wel lijkt zijn onderschildering in het algemeen ook zeer losjes te zijn opgezet: hij was vanaf het begin virtuoos, met name bij zijn latere, rijpe werken. Hals had een enorme durf, grote moed en virtuositeit. Hij kon zijn handen van het doek (of paneel) terugtrekken zodra de afgebeelde persoon er wat hem betrof levend en wel op stond. Hij schilderde ze niet doods, zoals veel tijdgenoten dat in hun grote nauwkeurigheid en ijver vaak wel deden. ""Een onghemeyne (ongewone) manier van schilderen, die hem eyghen is, bynae alle (iedereen) over-treft"", schreef zijn eerste biograaf Schrevelius in de 17de eeuw.  Nogal gemakkelijk worden schilders als leerling van Hals beschouwd. Maar uit nader onderzoek blijkt dat er op dat gebied veel vragen zijn. Arnold Houbraken noemt in zijn De Groote Schouburgh (1718-21) Adriaen Brouwer, Adriaen van Ostade en Dirck van Delen als leerlingen. Waarschijnlijk waren Frans' broer Dirck Hals en zijn eigen zonen bij hem in de leer of hebben zij bij hem op het atelier gewerkt. Dan zijn er nog Vincent Laurensz van der Vinne (volgens diens zoon was deze een Hals-leerling), en Pieter Gerritsz. van Roestraeten (volgens een notarieel document). Van Roestraeten werd overigens zijn schoonzoon. Mogelijk studeerde de Haarlemse portretschilder Johannes Verspronck (een van de ongeveer tien concurrerende portrettisten in het Haarlem van toen) ook enige tijd bij Hals. Het handjevol schilderijen dat aan Judith Leyster wordt toegeschreven staat qua stijl het dichtst bij Hals en zij geldt dan ook als een waarschijnlijke leerling, net als haar echtgenoot Jan Miense Molenaer. Vermoedelijk waren er nog meer, maar vele schilders van toen zijn in de vergetelheid verzonken. Twee eeuwen na zijn dood kreeg Hals nog een aantal 'postume leerlingen': Claude Monet, Charles-François Daubigny, Max Liebermann, James Whistler, Gustave Courbet, en in Nederland Jacobus van Looy en Isaac Israëls, zij behoorden tot de impressionisten en realisten die zich in Hals hebben verdiept, die zich door hem hebben laten inspireren en die op hem hebben voortgebouwd.  Van veel aan Frans Hals toegeschreven schilderijen wordt de echtheid betwist. Zie bijvoorbeeld Frans L. M. Dony: ""Alle bekende schilderijen van Frans Hals"" uit 1975. De vervalsingen van Han van Meegeren hebben de onzekerheid nog eens vergroot. In 2006 is bijvoorbeeld vastgesteld dat het Portret van de Haarlemse kerkvoogd Jacobus Hendricksz. Zaffius een 17de-eeuwse kopie is van het vroegst bekende werk van Hals. Vijf jaar later werd bij Sotheby's een schilderij als een Frans Hals verkocht voor 9,5 miljoen euro, waarna in 2016 bleek dat het om een vervalsing ging. Het was afkomstig uit de kunstcollectie van de Franse kunstverzamelaar Giulano Ruffini.  Voor een complete lijst van de schilderijen toegeschreven door Claus Grimm en Seymour Slive, zie de lijst van schilderijen van Frans Hals",male,1591,1666,Antwerp,Haarlem
Adriaen Hanneman,Q864279,"Adriaen Hanneman, ook Adriaen Haddeman of Adryaen Hanneva genoemd (Den Haag, ca. 1604 – aldaar begraven, 11 juli 1671) was een Nederlands schilder en tekenaar behorend tot de Hollandse School.  Zijn vroegst bekende werk dateert van 1625, maar hij was waarschijnlijk al vanaf omstreeks 1619 actief in zijn geboortestad Den Haag, waar hij leerling was bij Anthonie en Jan Antonisz. van Ravesteyn. Van 1626 tot 1638 was hij werkzaam in Londen. Hier was hij van 1626 tot 1632 mogelijk assistent in het atelier van Daniël Mijtens en daarna waarschijnlijk in dienst van de beroemde portretschilder Antoon van Dyck. Vanaf 1638 was hij weer in Den Haag werkzaam, waar hij in 1656 mede-oprichter van de Confrerie Pictura was. In 1640 trouwde Hanneman met Maria van Ravesteyn, dochter van zijn leermeester Jan van Ravesteyn.  Van Hanneman zijn uitsluitend allegorieën en portretten bekend. Hij was leraar van Jeremias van der Eyden, Reinier de la Haye, Marcus van der Linde, Gijsbrecht van Lyberge, Simon du Parcq, Bernardus van der Vechte, Jan Jansz. Westerbaen (II) en Cornelis Wildt.  Adriaen Hanneman werd in de Haagse Kloosterkerk bijgezet in het familiegraf van zijn schoonvader Jan van Ravesteyn.",male,1603,1671,The Hague,The Hague
Margaretha Haverman,Q3290536,"Margaretha Haverman (doop in Breda, 28 oktober 1693 – onbekend) was een Nederlands kunstschilderes. Zij schilderde stillevens van bloemen en fruit en was enkele jaren leerlinge van Jan van Huijsum en mogelijk kortstondig van Antoon Schoonjans. Na haar huwelijk vertrok zij naar Parijs. Hier was zij de tweede vrouw ooit die lid werd van de Académie Royale.  De geboortedatum van Haverman is niet bekend, maar wel dat ze op 28 oktober 1693 luthers gedoopt is in Breda. Toen ze daar nog woonde, was haar vader Daniël Haverman kapitein in het Deense leger.  Het gezin vertrok in 1703 naar Amsterdam, waar haar vader de leiding kreeg over een jongenskostschool. Hier kreeg ze les van Jan van Huijsum. Hij was een meester-schilder die bekend werd om zijn stillevens. Hij gaf eigenlijk geen les, maar werd hiertoe overgehaald door Margaretha's vader. Ze had talent en toen zij Van Huijsum dreigde voorbij te streven, probeerde hij verschillende malen van haar af te komen. Door tussenkomst van haar vader lukte hem dit telkens niet. Op een gegeven moment zou er sprake zijn geweest van een ""slechte daet,...., en den luister van haere bequamheden niet weinig benevelde"". Het is niet bekend waar dit precies over gaat. Van Huijsum vond in dit incident echter aanleiding om het door te vertellen aan iedereen die het wilde horen. Hierdoor was hij alsnog van zijn pupil af.  Ze ging op 25 juli 1721 in ondertrouw met de uit Frankrijk afkomstige architect en koopman Jacques de Mondoteguy. Hij was weduwnaar sinds 1720. Hierna vertrok zij naar Parijs, naar men aanneemt met haar man. Hij had kinderen uit zijn eerste huwelijk en ze kregen ook samen kinderen.  Op 31 januari 1722 werd zij in Parijs ingeschreven als lid van de Académie royale de peinture et de sculpture. Ze was het tweede vrouwelijke lid uit de geschiedenis van de academie. Ze kreeg meteen een opdracht op de dag dat ze toegelaten werd, omdat ze toen een schilderij in de stijl van Van Huijsum had getoond. Daarvan werd in februari 1722 een uitgebreide beschrijving gegeven in Le Mercure. Hierbij wordt ook de Vlaming Antoon Schoonjans genoemd als leraar van haar. Die was in 1706 in Amsterdam, maar dan zou ze al als dertienjarige les van hem gekregen moeten hebben.  Na een jaar had Haverman de schilderopdracht nog steeds niet vervuld, wat argwaan opleverde bij de Académie Royale. Omdat eraan getwijfeld werd of het schilderij dat ze getoond had daadwerkelijk van haar hand was, werd haar lidmaatschap weer ingetrokken.  Oude bronnen spreken elkaar vanaf dit moment tegen. Volgens enkele bronnen zou ze in die tijd op 29-jarige leeftijd zijn overleden, maar het kan zijn dat een fout werd gemaakt. Volgens een andere bron zou zij met haar man zijn meegereisd naar Bayonne. In 1730 stond daar een echtgenote ingeschreven bij De Mondoteguy, maar haar naam wordt niet genoemd. Na Mondoteguys dood in 1739 verliet diens vrouw Bayonne.  In catalogi van veilingen in de 18e en 19e eeuw komen verschillende schilderijen van Haverman voor. Tegenwoordig zijn twee van haar schilderijen geïdentificeerd. Een ongedateerd stilleven hangt in het Statens Museum for Kunst in Kopenhagen en is afkomstig uit het Deense slot in Fredensborg, een van de paleizen van het koningshuis van Denemarken. Het andere, uit 1716, hangt in het Metropolitan Museum of Art in New York. Vanwege het onderscheid ten opzichte van werk van Van Huijsum worden ook andere, niet gesigneerde werken aan haar toegeschreven. Ook wordt voor mogelijk gehouden dat werk van haar hand aan Van Huijsum of een van zijn familieleden is toegeschreven.  Walter Liedtke schrijft over haar werk dat in New York hangt dat het een meesterlijk geschilderd stilleven is, maar als het vergeleken wordt met de schilderijen van Van Huijsum het toch wat eenzijdig en afgezaagd is. Van Huijsum wist volgens Liedtke zijn schilderijen iets meer atmosfeer, licht en volume te geven. Hij meent dat de details in het werk van Haverman bijzonder goed zijn weergegeven, maar niet echt overweldigend en soms wat droog.",female,1693,,Breda,Paris
Daniël Haringh,Q5219900,"Daniël Haringh of Daniël Eliasz. Haringh (Loosduinen, 1641 – aldaar, 1713) was een Noord Nederlands kunstschilder.  Haringh werd op 13 oktober 1641 gedoopt in de hervormde kerk van Loosduinen. In de periode 1646 - 1669 was hij leerling van Arnold van Ravesteyn en Caspar Netscher. In 1669 werd hij lid van het Haags genootschap Confrerie Pictura. Zijn leerlingen waren Richard van Bleeck, Michiel Godijn, Abraham van Hoogstraten en Dirk Kindt.  Haring werd voornamelijk bekend om zijn portretten, allegorieën en als decoratieschilder van interieurs.",male,1636,1713,The Hague,The Hague
Jan Lucasz. van Hasselt,Q107352323,"Jan Lucasz. van Hasselt (voor 1600- na 1653) was een Nederlandse kunstschilder die werkzaam was aan het het hof van de Perzische dynastie van de Safawieden. Hij was daarnaast actief als handelsagent voor de dynastie in de relaties met de VOC en de Staten-Generaal van de Nederlandse republiek.  Van Hasselt arriveerde in 1617 in Isfahan, de toenmalige hoofdstad van het rijk. Hij was in het gezelschap  van Pietro della Valle, een Italiaanse reiziger, auteur en componist. Hij had met hem samen gereisd vanuit Italië en daarna met hem onder meer Constantinopel, Egypte, Jeruzalem, Bagdad en Aleppo bezocht. Della Valle had een grote etnografische interesse en van Hasselt maakte voor hem een aantal schilderijen die de cultuur van groepen die zij tijdens de reis ontmoetten vastlegden. Van Hasselt kwam spoedig na de aankomst in dienst van Abbas I, de sjah van Perzië. Hij zou als hofschilder van de sjah een jaarlijks salaris ontvangen van duizend zecchini, een goudstuk uit Venetië. Dat stond gelijk aan het toen exorbitant hoge bedrag van 3480 guldens, ongeveer het tienvoudige dat een kunstschilder die redelijke kwaliteit produceerde in Nederland zou verdienen.  De VOC had grote interesse in handelsrelaties met het Perzische rijk. Het ging daarbij vooral om de Perzische zijde. Het betrekken van zijde uit China verliep moeizaam en het was van belang om voor de groeiende vraag naar zijde in Europa ook een andere bron te vinden. De Perzische golf was daarnaast een geografisch uitstekende locatie voor de belangrijke intra-Aziatische handel van de VOC in met name specerijen.  In 1623 arriveerde een delegatie van de compagnie onder leiding van Huybert Visnich in Isfahan met het doel daarover een overeenkomst te bereiken. De delegatie kon geen aanbevelingsbrieven overleggen en had aanvankelijk moeite de juiste personen te spreken te krijgen. Van Hasselt, die Visnich eerder in Aleppo had ontmoet, wist echter bij de sjah gedaan te krijgen dat de delegatie op een fatsoenlijke wijze huisvesting kreeg en de vrijheid om te gaan en staan waar zij dat wensten. Er werd een overeenkomst gesloten waarin vrijheid van handelen in Perzië, onbeperkte inkoop en vrijstelling van belasting was vastgelegd. Daar stond tegenover dat de VOC voor de zijde een hogere prijs dan de marktwaarde in Perzië moest betalen aan de sjah. De sjah was meer in het algemeen ook geïnteresseerd in relaties met een aantal Europese landen, omdat hij in hen een potentiële bondgenoot zag in de Ottomaans-Perzische oorlogen. Visnich betaalde Van Hasselt een bedrag van honderd guldens voor zijn bemiddeling.  De sjah zond in 1625 een missie uit naar de Republiek onder leiding van een van de hovelingen met de naam Musa Beg. Ook van Hasselt maakte deel uit van van deze missie. Musa Beg misdroeg zich tijdens het bezoek, vroeg constant om gunsten van persoonlijke aard en was te vaak dronken In 1626 keerde van Hasselt al ruim voor de terugreis van de rest van de delegatie terug naar Perzië om de sjah in te lichten over het gedrag van Musa Beg, die daarna in ongenade viel.  De VOC kende groot belang toe aan de positie van van Hasselt en zijn relatie met de sjah in het land. Dat ging zover dat men geen schilderijen opnam in de series geschenken aan de sjah, omdat men bevreesd was dat de sjah de kwaliteit van die schilderijen hoger zou achten dan die van van Hasselt. Dat zou tot  een aantasting van het aanzien van van Hasselt kunnen leiden.  Het verging de VOC goed in Perzië. Er was spoedig een factorij in de havenstad Bandar Abbas en in Shiraz en Lar vestigde de VOC steunpunten op de weg naar Isfahan. De winst van de factorij in Bandar Abbas was uitzonderlijk hoog. Tussen 1626 en 1636 werd gemiddeld 35% winst gemaakt. Later in de zeventiende eeuw steeg dit tot ruim 200%. Vooral de specerijen uit Oost-Indië waren in Perzië geliefd. Naast zijde kocht de VOC in Perzië rozenolie, tapijten en parels en leverde aan de Perzen kruidnagel, nootmuskaat, foelie, suiker, peper, gember, koffie, thee, tabak, kamfer, indigo, tamarinde, sandelhout, tin, koper, zilver, goud, laken, wapens, porselein en Japans lakwerk. Veel van deze producten vonden via Perzië hun weg naar Arabisch gebied, het Ottomaanse rijk en Centraal-Azië.  Er werd echter ook door personeel van de VOC voor eigen rekening gehandeld en ook daarbij werden grote winsten ten koste van de compagnie gemaakt. Hoewel niet in dienst van de VOC werd dat ook door Van Hasselt gedaan. Vooral Visnich en daarna van Hasselt hadden een zeer aanzienlijk eigen vermogen opgebouwd in de jaren na 1623. Pieter van den Broecke, de opperkoopman van de VOC in Suratte, was daarvan op de hoogte. Hij hoopte de positie van Visnich over te nemen en trachtte met behulp van van Hasselt die te ondermijnen. Hij haalde van Hasselt over een brief naar de Heren XVII te schrijven inzake de illegale activiteiten van Visnich. Tegen 1630 was de positie van Visnich onmogelijk geworden. Hij verliet zijn post in Perzië en vluchtte naar het Ottomaanse deel van Irak. Hij werd daar gearresteerd op verdenking van spionage en geëxecuteerd.  In 1630 reisde van Hasselt, met van den Broecke, opnieuw naar Nederland. Hij had een machtiging bij zich als gezant van sjah Abbas I. Deze was echter het jaar daarvoor overleden. Van Hasselt beweerde dat deze machtiging ook de instemming had van de opvolger, sjah Safi. Van Hasselt presenteerde zich niet als een simpele delegatie maar als een echte ambassadeur die de sjah vertegenwoordigde in de Republiek. Hij onderhandelde met de Staten-Generaal over nieuwe rechten voor handelaren van de Perzische natie. In 1631 nam de Staten-Generaal een resolutie aan die deze rechten ook vastlegde. Handelaren uit Perzië, dus ook van Hasselt zelf, zouden de zelfde rechten krijgen in de Republiek als Nederlandse handelaren in Perzië. Het is de enige overeenkomst tussen de Republiek en een Aziatisch land waarin sprake was van een bilaterale overeenkomst met bijbehorende rechten. Het verdrag is echter nooit in werking getreden. Er was sprake van obstructie van de zijde van de VOC, waar nu toch enige argwaan ten opzichte van van Hasselt ontstaan was. In het zelfde jaar 1631 kwamen enkele brieven van de nieuwe sjah Safi aan in Nederland. De brieven waren gericht aan stadhouder Frederik Hendrik en de Staten-Generaal. Die brieven maakten geen enkele melding van van Hasselt. Zijn positie als gezant van de sjah werd onhoudbaar. Over het leven van Hasselt na 1631 is niets bekend. Het enige bekende feit is dat in een brief uit 1653 vermeld werd dat hij nog leefde.  Er is geen enkel schilderij van van Hasselt bewaard gebleven. Uit de bronnen zijn enkele zaken bekend die hij in Perzië geschilderd zou hebben. Het handelt dan bijvoorbeeld over de dieren in de dierentuin van Abbas I. Van Hasselt heeft ook een groot deel van de decoraties geschilderd in het favoriete paleis van Abbas I in Ashfaf (het huidige Behshahr) aan de kust van de Kaspische zee.  Er is wel een afbeelding bewaard gebleven die gebaseerd is op een schilderij van van Hasselt. Tijdens hun reis in het Midden-Oosten had zijn metgezel Pietro della Valle in Bagdad een vrouw ontmoet die hij onmiddellijk adoreerde. Hij was ook met haar gehuwd. Het was een Syrisch-Orthodoxe vrouw met de naam Sitti Maani Gioerida. Della Valle had een schilderij van haar door van Hasselt laten maken dat hij verzond naar Italië om zijn familie te laten zien hoe zijn vrouw er uit zag. Sitti Maani overleed in 1621. Als della Valle in 1626 terugkeert naar Rome brengt hij het gemummificeerde lichaam van zijn vrouw mee. Della Valle was verbonden aan de Accademia degli Umoristi, een groep intellectuelen die het academisch en intellectueel klimaat in Rome tijdens de zeventiende eeuw diep beïnvloedden. In 1627 organiseert della Valle met enkele andere Umoristi een zeer uitgebreide begrafenisplechtigheid voor zijn vrouw. Hiervan wordt een uitvoerig verslag geschreven door Girolama Rocchi, een van de Umoristi. In de publicatie is een gravure met de afbeelding van Sitti Maani opgenomen die gebaseerd is op het schilderij van van Hasselt.  Bij de verzending van het schilderij aan zijn familie was een bewaard gebleven brief van della Valle waarin hij commentaar op dit schilderij van van Hasselt geeft. Dat is nogal negatief. 'Het spijt mij dat het werk niet zo goed is als ik zou willen, omdat het niet van een  getalenteerd man is, maar van de jonge Vlaamse schilder die bij mij thuis woonde '. Della Valle merkt verder op dat een zijaanzicht van het schilderij 'er verwrongen uitziet, het de natuurlijke gratie van mijn vrouw mist, het perspectief niet klopt, omdat het werk nog niet gereed was toen de schilder vertrok, maar ook omdat de schilder niet wist hoe het wel moest'. Het schilderij was tot in de achttiende eeuw aanwezig in het paleis van de familie della Valle in Rome, maar is daarna uit het zicht geraakt.  Nadat duidelijk werd dat van Hasselt zijn invloed in Perzië verloren had, besloot de VOC het beleid enigszins te wijzigen. Intensieve contacten met het hof werden zover mogelijk vermeden. Zonder contacten kon het echter niet. De compagnie oordeelde verder dat Nederlandse kunstschilders daarbij een nuttige rol zouden kunnen spelen. In de periode na van Hasselt waren tot in de achttiende eeuw nog ongeveer negen andere Nederlandse kunstschilders aanwezig aan het hof van een sjah van de dynastie, waarvan Philips Angel II de bekendste is.",male,1599,1653,,
Claes Dirksz van der Heck,Q2339054,"Claes Dircksz. van der Heck (Alkmaar, tussen ca. 1595 en ca. 1600 – aldaar, begraven 31 januari 1649) was een Noord-Nederlands schilder en tekenaar.  Hij was een zoon van de bakker Dirck Claesz. van der Heck en zijn vrouw Grietgen Harmansdr. Hij was een achterneef van Claes Jacobsz. van der Heck, die ook schilder in Alkmaar was. Ook was hij een kleinzoon van Neeltgen van Heemskerck, de zus van de schilder Maarten van Heemskerck.  Over het leven van de schilder is verder weinig bekend. Hij werd in 1635 lid van het Alkmaars Sint-Lucasgilde. Ook moet hij een kind gehad hebben, dat op 22 oktober 1646 werd begraven in de Grote Kerk in Alkmaar. Van der Heck zelf werd op 31 januari 1649 begraven eveneens in de Grote Kerk in Alkmaar.  De Oostenrijkse kunsthistoricus Theodor von Frimmel verwarde Van der Heck met zijn achterneef Claes Jacobsz. van der Heck. Het gevolg hiervan is dat in sommige naslagwerken de werken van Claes Jacobsz. toegeschreven worden aan Claes Dircksz. van der Heck. De fout werd in 1943 rechtgezet door de historicus Dick Wortel. Hij concludeert dat Claes Dircksz. van der Heck bij leven maar twee keer in de archieven vermeld wordt en hij – vergeleken met zijn achterneef – als schilder van weinig betekenis moet zijn geweest.",male,1595,1649,Alkmaar,Alkmaar
Abraham van den Hecken the Younger,Q2821879,"Abraham van den Hecken (Antwerpen, ca. 1615 - 1655 of later) was een Nederlands kunstschilder uit de periode van de Gouden Eeuw. Hij vervaardigde genrestukken, religieuze en historische taferelen, portretten en stillevens.  Over het leven van Van den Hecken is weinig bekend. Zowel zijn geboorte- als overlijdensdatum zijn onzeker. Mogelijk is hij overleden in Amsterdam, al wordt ook Den Haag genoemd, plaatsen waar hij afwisselend woonde. Hij was een zoon van de uit Antwerpen afkomstige Samuel van den Hecken, landschaps- en stillevenschilder, die zich in de jaren 1620 in de Noordelijke Nederlanden vestigde en hem vermoedelijk ook opleidde. Zijn zuster Magdalena schilderde eveneens en hield zich voornamelijk bezig met stillevens.  In 1635 trouwde hij in Amsterdam met Catharina Lunden, zuster van de schilder Gerrit Lundens. In 1652 reisde hij naar Londen.",male,1615,1655,Antwerp,The Hague
Gerret Willemsz Heda,Q4518312,"Gerret Willemsz. Heda (1620 à 1625 - 1647 à 1659) was een in Haarlem werkzame Nederlandse kunstschilder uit de Gouden Eeuw.   Over het leven van Gerret Heda is zeer weinig bekend. Hij was een zoon van Willem Claesz. Heda, die ook zijn leermeester was. Beiden vervaardigden voornamelijk stillevens en het werk van Gerret (of Gerrit) lijkt sterk op dat van zijn vader, die geldt als een prominent vertegenwoordiger van de Haarlemse school. De stillevens bevatten vaak fruit of zijn zogenaamde 'ontbijtjes', soms met vanitas-elementen. Hij was in de jaren 1640 actief in Haarlem en is daar waarschijnlijk ook geboren en overleden. Er is een vermelding in een document van het Haarlemse Sint-Lucasgilde uit 1642 waarin Willem Heda aangeeft dat zijn zoon, samen met enkele anderen, tot zijn leerlingen behoort. Terugrekenend is aan te nemen dat Gerret dan vroeg in de jaren 1620 zal zijn geboren.   Het RKD geeft een vermelding van de datum van zijn begrafenis, op 31 juli 1647. Andere bronnen noemen een latere datum. In 1658 wordt hij nog genoemd als actief lid van het Sint-Lucasgilde. In een testament van zijn ouders uit 1661 wordt hij echter niet meer vermeld. Een overzicht uit 1702 van voormalige leden van het gilde vermeldt dat hij is overleden.  In april 2022 werd bekend dat een stilleven dat vader Willem en zoon Gerret Heda samen vervaardigd hadden, was ontdekt in New South Wales (Australië). Het olieverfschilderij was vermoedelijk in de 19e eeuw in Australië terechtgekomen. Pas bij een in 2021 gestart restauratieproject werd de authenticiteit vastgesteld doordat de Heda's minuscule handtekeningen op het doek hadden geplaatst.",male,1625,1649,Haarlem,Haarlem
Willem Claesz. Heda,Q40150,"Willem Claeszoon Heda (1594 - circa 1680) was een kunstschilder uit de Gouden Eeuw die zich specialiseerde in het schilderen van stillevens. Samen met Pieter Claesz. behoorde hij tot de belangrijkste vertegenwoordigers van de Haarlemse School in dit genre.  Heda werkte in Haarlem en was daar hoofdman van het Sint-Lucasgilde, maar verder is vrij weinig over het leven van Heda bekend. Een van de leerlingen van Heda was zijn zoon, Gerret Willemsz. Heda, mogelijk ook Pieter de Ring. Zijn oom was de schilder Cornelis Claesz. Heda die hofschilder in het Indiase sultanaat Bijapur werd.  Heda was een meester in het weergeven van de stofuitdrukking van de voorwerpen. Vaak hebben de stillevens van Heda een compositie in de vorm van een driehoek, waarbij de hoogste voorwerpen aan één zijde werden geplaatst. Heda gebruikte vrij weinig kleur in zijn werk, dat door sommigen monochroom wordt genoemd. De stillevens worden wel aangeduid met de term banketjes of ontbijtjes. Heda gebruikte vaak dezelfde voorwerpen in zijn schilderijen. Van Heda zijn ongeveer 70 werken bekend.  In april 2022 werd bekend dat een stilleven, dat vader Willem en zoon Gerret Heda samen vervaardigd hadden, was ontdekt in New South Wales (Australië). Het olieverfschilderij was vermoedelijk in de 19e eeuw in Australië terechtgekomen. Pas bij een in 2021 gestart restauratieproject werd de authenticiteit vastgesteld doordat de Heda's minuscule handtekeningen op het doek hadden geplaatst.",male,1594,1680,Haarlem,Haarlem
Cornelis de Heem,Q1133621,"Cornelis de Heem (gedoopt Leiden, april 1631 – Antwerpen, 16 mei 1695) was een Zuid-Nederlands schilder die zowel met de Vlaamse barokschilderkunst als met de Hollandse schilderkunst van de Gouden Eeuw geassocieerd wordt.  Hij was zoon van Jan Davidsz. de Heem. Al op zeer jonge leeftijd — in ieder geval voor zijn zesde — verhuisden zijn ouders naar Antwerpen. De schilderijen uit zijn beginperiode zijn qua stijl nauw aan die van zijn vader verwant, wat doet vermoeden dat hij door hem persoonlijk is opgeleid. In 1660 werd De Heem toegelaten tot het Antwerpse Sint-Lucasgilde en vanaf 1667 tot en met eind jaren 80 was hij actief in Utrecht, IJsselstein en Den Haag.  Het is soms moeilijk zijn werk van andere leden van de familie De Heem te onderscheiden. Zowel zijn vader, als zijn broer Jan Jansz. I, zijn neef Jan Jansz. II en zijn zoon David Cornelisz., waren gespecialiseerd in bloemstillevens. Cornelis de Heems werk is echter vaak klein van formaat en hij had een voorliefde voor krachtige blauwe accenten. Bovendien week hij door de jaren heen steeds verder af van de stijl van zijn vader.",male,1631,1695,Leiden,Antwerp
Jan Davidsz. de Heem,Q454656,"Jan Davidsz. de Heem (Utrecht, april 1606 – Antwerpen, tussen 18 september 1683 en 18 september 1684) was een Nederlands kunstschilder. Hij schilderde uitsluitend stillevens, 280 in het totaal.  Jan Davidsz. de Heem werd in Utrecht geboren en heeft er het schildersvak waarschijnlijk geleerd bij de bloemstillevenschilder Balthasar van der Ast. Zijn vader stierf in 1612, zijn moeder hertrouwde, en het gezin verhuisde vervolgens naar Leiden. Daar trouwde De Heem; uit het huwelijk zouden drie kinderen voortkomen, waaronder Jan en Cornelis de Heem. In de aanvang noemde hij zich van Antwerpen omdat zijn familie daar vandaan kwam.  De wens om naar Italië te gaan ging door gebrek aan geld niet in vervulling; in plaats daarvan vestigde De Heem zich tussen 1631 en 1636 in Antwerpen, waar de stillevenschilderkunst bloeide dankzij schilders als Daniël Seghers, Frans Snyders, Adriaen van Utrecht, Osias Beert, Jan van Kessel en Pieter Boel. In 1644, na het overlijden van zijn eerste vrouw, hertrouwde De Heem met de dochter van klavecimbelbouwer Andries Ruckers. Jacob Jordaens was getuige bij dat huwelijk, waaruit nog zes kinderen werden geboren.  In 1667 was De Heem weer in Utrecht, waar hij twee jaar later lid werd van het gilde. Hij werkt er samen met Abraham Mignon en Jacob Marrel. Tijdens het Rampjaar van 1672 vestigde hij zich echter opnieuw in Antwerpen. Twee kinderen van De Heem, Cornelis uit het eerste huwelijk en Johannes uit het tweede, werden eveneens stillevenschilder.  Naast zijn drie zonen, had hij onder meer de volgende leerlingen: Michiel Verstylen, Alexander Coosemans, Thomas de Klerck, Lenaert Rougghe, Theodoor Aenvanck, Andries Benedetti, Elias van den Broeck, Jacob Marrel, Hendrik Schoock en Abraham Mignon.  Jan Davidsz. de Heem was een zeer succesvol schilder die met de verkoop van zijn schilderijen grote welstand verwierf. Hij was een centrale figuur van de Nederlandse stillevenschilderkunst in de zeventiende eeuw. Zijn werk vormt een soort synthese tussen de Hollandse en Vlaamse tradities, en zowel zijn Hollandse als zijn Vlaamse collega’s zijn door hem beïnvloed.  Hij speelde een belangrijke rol in de ontwikkeling van het pronkstilleven, dat in de tweede helft van de zeventiende eeuw grote opgang maakte dankzij schilders als Willem Kalf en Abraham van Beijeren. In zulke stillevens vindt men een uitstalling van kostbaarheden, samengebracht in een compositie van een theatraal, monumentaal karakter. Goud, zilver, porselein, glas, schelpen, bloemen (roos, tulp, gentiaan, anemoon, goudsbloem en klaproos) en vruchten, textiel en muziekinstrumenten vormen zoal de ingrediënten van deze werken. Verder bevolken insecten zoals een sprinkhaan, een vlinder, een rups en een kruisspin zijn werk.  In Groot-Brittannië werd  in december 2021 een monumentaal pronkstilleven van een banket, dat de Heem tussen 1640 en 1643 in Antwerpen vervaardigde, door Christie's geveild. Het werd afgehamerd op bijna 7 miljoen euro. Het werk dook enkele jaren geleden op na 200 jaar te hebben doorgebracht in een Britse privécollectie. De Britse overheid gaf echter nog geen exportvergunning voor het werk af.",male,1606,1684,Utrecht,Antwerp
Dirck Helmbreker,Q576572,"Dirck Helmbreeker - vele naamvarianten komen voor (Haarlem, 1633 - Rome, 1696) was een Nederlands kunstschilder en tekenaar uit de periode van de Gouden Eeuw. Hij vervaardigde portretten en (italianiserende) landschappen.  Helmbreeker was een zoon van Cornelis Helmbreecker, componist, klokkenist en organist van de Haarlemse Grote of Sint-Bavokerk. Hij leerde het schildersvak bij Pieter de Grebber. In 1652 werd hij lid van het plaatselijke Sint-Lucasgilde. Kort daarop reisde hij met Cornelis Bega en enkele andere vakgenoten naar Italië. Hij bezocht er steden als Venetië, Turijn, Florence en Napels, maar vestigde zich rond 1659 in Rome. Hier sloot hij zich aan bij de Bentvueghels.  Vanaf 1678 was hij enige jaren in Parijs, waar hij onder meer samenwerkte met Frederik de Moucheron. Na drie jaar keerde hij terug naar Italië.  Het werk van de schilder was geliefd in Rome en verzamelaars betaalden er grote sommen geld voor. Houbraken vermeldt dat Helmbreeker een godvruchtig man was, die veel van zijn geld aan de armen van Rome schonk.",male,1633,1696,Haarlem,Rome
Bartholomeus van der Helst,Q380704,"Bartholomeus van der Helst of Bartelt (Haarlem, 1613 - Amsterdam, begraven 16 december 1670) was een Nederlands kunstschilder uit de 17de eeuw. Hij schilderde voornamelijk portretten, maar ook groepsportretten van regenten en schutters. Buiten deze stukken zijn er slechts één historiestuk, één naakt en één stadsgezicht van hem bekend.  De wat lossere en gladdere stijl van Van der Helst kwam in het midden van de 17de eeuw in de mode en verdrong de meer psychologische van Rembrandt, zijn grote concurrent. Een aantal van Rembrandts leerlingen, zoals Ferdinand Bol en Govert Flinck, nam de gladde stijl van Van der Helst over.  Van der Helst werd geboren in Haarlem als zoon van een herbergier uit de Grote Houtstraat. Over zijn geboortedatum en leertijd is weinig bekend. Hij is vermoedelijk in 1636 naar Amsterdam verhuisd, waar hij op 4 mei met de 18-jarige Anna du Pire trouwde in de Nieuwe Kerk. Van der Helst was zeer waarschijnlijk een leerling van Nicolaes Eliasz. Pickenoy. Net als Rembrandt en Frans Hals is hij nooit in Italië geweest. Het vroegste werk van Van der Helst dateert uit 1637, een regentenstuk bestemd voor het Walenweeshuis.  Van der Helst is bekend als de toonaangevende portretschilder van de Amsterdamse elite, die door hem is afgebeeld in elegante en zelfbewuste posities. Van der Helst portretteerde Sophia Trip, Margaretha Trip, de admiralen Enno Doedes Star, Egbert Bartolomeusz Kortenaer, Johan de Liefde, Gideon de Wildt, Aert en Jan Jansse van Nes, de Amsterdamse burgemeesters Frans Banning Cocq en Andries Bicker, en de kooplieden Pieter van de Venne, de schoonzoon van Pieter de Carpentier, Daniël Bernard, Jan J. Hinlopen, zijn broer Jacob en hun neef Jacob F. Hinlopen, maar ook Mary Stuart. Allaert van Everdingen, Jacob van Ruisdael en Jan Hackaert zouden hem hebben geholpen bij het schilderen van de landschappen op de achtergrond; Ludolf Bakhuizen bij het schilderen van schepen. Van der Helst schilderde zijn vakbroeders Jan van Goyen en een postuum portret van Paulus Potter. Van der Helst is als portretschilder daarmee de belangrijkste concurrent van Rembrandt van Rijn.  Van der Helst was nauw betrokken bij de oprichting van een Amsterdamse kunstbroederschap, naast het Sint-Lucasgilde samen met Nicolaes de Helt Stockade en Johan Huydecoper van Maarsseveen. In 1653 en 1654 (?) zijn feesten gehouden in de Voetboogdoelen om de oprichting te vieren. Ook Artus Quellinus en Vondel waren aanwezig. Jan Vos maakte een gedicht:« Strijd tusschen de Doodt en Natuur of Zeege der Schilderkunst ». Waarschijnlijk droeg Thomas Asselijn zijn Broederschap der Schilderkunst voor en is het gedicht een jaar later uitgegeven.  Zijn vroege werk boeit door een ongelooflijke vaardigheid en vlotheid, een technisch kunnen en een frappante gelijkenis van de portretten. Hij lijkt zich een zo groot mogelijke helderheid en precisie ten doel gesteld te hebben. Wat zou ontbreken is een vonkje genialiteit of een moeizaam scheppingsproces.  Een hoogtepunt vormt zijn schuttersstuk De Schuttersmaaltijd Ter Viering Van De Vrede Van Münster uit 1648, een schilderij dat volgens Arnold Houbraken tot de belangrijkste schilderijen aller tijden behoort. De stijl doet sterk denken aan die van Frans Hals, die evenals hij uit Haarlem kwam, maar geen succes had en meer opzien baarde dan instemming en zich op dat moment in grote financiële moeilijkheden bevond. Het werk is bewonderd door Godfrey Kneller, Joshua Reynolds en William Thackery. Op dit schilderij wordt de viering van de Vrede van Münster getoond. Jacob Banning zit in het midden en Cornelis Jan Witsen met kapiteinshoed gelukwenst Johan van Waveren (1613-1670).  In de negentiende eeuw werd gedacht dat een deel van het doek was afgehaald; op kopieën (zoals een prent van Jacob Cats uit 1779) zijn de achterwand en het raam veel hoger, en is zelfs een stuk van het plafond zichtbaar. Dat klopt echter niet. We weten precies voor welke plek het schilderij is gemaakt: boven de schouw in de Oude Sael van de Handboogdoelen op het Singel waar een niet hoger schilderij dan dit kon hangen. Door het raam is nog wat van de bebouwing aan de overkant van de gracht te zien: een pand van Philip Vingboons, tegenwoordig bekend als Odeon.  Van der Helst schilderde in 1653 de regenten van de Voetboogdoelen. Dit werk bevindt zich nu in het Amsterdam Museum en een kopie ernaar is in het Louvre te zien. In 1655 schilderde hij een doelherenstuk voor de Kloveniersdoelen.  Eind december 1667 en begin 1668 bracht Cosimo III de' Medici een bezoek aan wel vijftien schilders in vier maanden tijd, waaronder Van der Helst, die een zelfportret leverde voor de portretgalerij in het Uffizi.  Van der Helst werd 16 december begraven in de Waalse kerk, op een steenworp afstand van zijn atelier op het Walenpleintje. Zijn weduwe bood in 1671 haar collectie van schilderijen van Frans Floris, Simon de Vos, Goltzius, Adriaen Brouwer, Pieter Lastman, Marcus Gerards de Jonge, Simon de Vlieger, Hendrik Gerritsz. Pot, Otto Marcelis, Willem van de Velde, etc. te koop aan.",male,1613,1670,Haarlem,Amsterdam
Jacob de Heusch,Q2114370,"Jacob de Heusch (gedoopt Utrecht, 23 november 1656 – Amsterdam, 8 mei 1701) was een Nederlandse kunstschilder.  De Heusch was een zoon van de Utrechtse postmeester Johannes de Heusch en diens vrouw Margrita Topas. Hij leerde de beginselen van het schildersvak van zijn oom Willem de Heusch. Hij trok rond 1675 naar Rome, waar hij zich volgens Houbraken aansloot bij de Bentvueghels. Na 1692 keerde hij terug naar Utrecht.  In De Heusch' werk zijn de invloeden van Salvator Rosa en zijn oom duidelijk merkbaar. Hij schilderde vedute, veelal havengezichten. Omdat hij geen eigen stijl had, maar deze vooral kopieerde, werd hij door de Bentgroep 'Afdruk' of 'Copia' genoemd. Tegenwoordig hangt zijn werk onder andere in de Hermitage.",male,1656,1701,Utrecht,Amsterdam
Willem de Heusch,Q2005598,"Willem de Heusch (Utrecht, ca. 1625 - begraven Utrecht, 9 maart 1692) was een Nederlandse kunstschilder en etser.  De Heusch trok al jong, rond 1640, naar de schildersgemeenschap in Italië. In elk geval in 1649 is hij terug in Utrecht, waar hij dan wordt vermeld als bestuurslid van het schildersgilde. Hij was leerling van Jan Both. In de jaren 60 van de 17e eeuw is hij een aantal malen deken van het gilde. De Heusch behoorde tot de Italianisanten, landschapsschilders waarbij een invloed van de heuvelachtige landschappen en het zonlicht in hun werk merkbaar is.  Naast schilder was De Heusch etser. Er zijn 12 gravures van hem bekend, hij signeerde deze met het monogram GDH (G = Guilliam of Guglielmo). De Heusch gaf ook les, onder anderen aan zijn neef Jacob de Heusch.",male,1625,1692,Utrecht,Utrecht
Jan van der Heyden,Q370567,"Jan van der Heyden (Gorinchem, 5 maart 1637 – Amsterdam, 28 maart 1712) was een Noord-Nederlands schilder, tekenaar, etser en uitvinder. Hij is vooral bekend vanwege zijn vele stadsgezichten en als uitvinder van een verbeterde brandspuit en straatlantaarn.  Jan van der Heyden kwam op 9-jarige leeftijd met zijn ouders naar Amsterdam, waar zijn vader zich liet inschrijven als graanhandelaar. In 1656 werd Van der Heyden in Amsterdam gedoopt; hij woonde toen op de Dam. Op 28 mei 1661 ging hij in ondertrouw met de Utrechtse Sara ter Hiel. Hij noemde zich op dat moment al schilder. In 1662 kwam zijn vroegst bekende werk tot stand, de familiewapens van hem en zijn vrouw (nu in het Amsterdam Museum). Als woon- en werkplaats kreeg hij van de stad de beschikking over de helft van de kapel van het voormalige Bethaniënklooster.  Van der Heyden schilderde voornamelijk stadsgezichten, vaak composities van verschillende stadsdelen, waarbij hij zijn kennis van andere steden gebruikte. Sommige stadsgezichten lijken wel puzzels, om ze een meer- of eeuwigheidswaarde te geven.  Opvallend is zijn beheersing van het perspectief. Ook de nauwkeurigheid — het fijne loof of de stenen muren, waarvan de voegen minutieus zijn bestudeerd, waarbij hij mogelijk gebruik maakte van stempels om sneller te kunnen werken — geven zijn werk een bijzondere waarde. De figuren in zijn composities zijn ingeschilderd door Adriaen van de Velde, Eglon van der Neer of Johannes Lingelbach. Van hem zijn daarnaast ook enkele interieurs bekend, waarop boeken, een atlas van Blaeu of globes staan afgebeeld.  Van der Heydens vrouw had familie in onder meer Emmerik en Wesel in Duitsland. In de jaren 60 maakte hij een reis door Duitsland, onder meer naar Emmerik en Wesel. Er zijn stadsgezichten van Van der Heyden bekend van Keulen, Bonn, Düsseldorf, Elten, Xanten, Aken en Kleef. Ook bezocht hij verschillende plaatsen in de Noordelijke en Zuidelijke Nederlanden, waaronder Veere en Brussel  In 1667 kreeg Jan van der Heyden bezoek van Cosimo III de' Medici, die een van zijn merkwaardigste werken aankocht, met een ""mislukt"" perspectief dat in Florence is te zien. In 1670 werd hij benoemd tot opzichter van de Amsterdamse straatverlichting. Hij overleed op 28 maart 1712 in zijn huis aan de Koestraat bij de Nieuwmarkt in Amsterdam. Op 16 april overleed zijn weduwe. In hun huis bevonden zich op dat moment meer dan 70 schilderijen van Van der Heyden.  Jan van der Heyden had het voordeel dat hij een zekere beroepsmatige flexibiliteit had. Terwijl zijn beroepsgenoten mooie schilderijen maakten — en geen droog brood verdienden — combineerde hij het schilderen met een studie van de werktuigbouwkunde. Hij ontwierp een betere straatverlichting (1669) voor de stad Amsterdam. Er zijn ruim 1800 lantaarns geplaatst. Het initiatief is ook in andere steden nagevolgd, o.a. in Haarlem en Groningen. In 1673 ontving Jan van der Heyden 93 gulden van het stadsbestuur van Den Haag voor het ontwerpen van de eerste Haagse straatlantaarn. In 1679 publiceerde hij 't Licht der Lamp Lantaarens ontsteken door Jan van der Heijde, Inventeur derselve en opsigter der Stads Lantaarns van Amsterdam. In 1682 werden 1600 straatlantaarns in Berlijn geplaatst.  De Jan van der Heyden-lantaarn was een koperen lantaarn van bijna zestig centimeter hoog, voorzien van vier ruiten, waarvan er een als deurtje was uitgevoerd om de lantaarn te kunnen schoonmaken. In het deurtje was een luikje aangebracht om de lantaarn te ontsteken. Bovenop zat een schoorsteentje (een 'snuiver'). De lantaarn was geplaatst op een vierkante eikenhouten paal van twaalf voet lang (ruim drie meter) en zes duim dik (vijftien cm) of op een houten wandarm met ongeveer een meter uitslag. Als brandstof gebruikte men een mengsel van raap- en lijnolie. Voor onderhoud en bediening werden speciale lantaarnopstekers aangesteld. Zij moesten een eed afleggen waarin zij beloofden de instructies na te komen en de overgebleven olie terug te bezorgen. In de Hollandse Wijk in Potsdam, maar ook op diverse plaatsen in Amsterdam, staan nog replica's van het model van Jan van der Heyden, onder andere op de Magere Brug, het Amstelveld (Amstelkerk) en het woonhuis van Jan van der Heyden in de Koestraat.  Jan van der Heyden verbeterde de brandweerpomp reeds in 1672. Hij demonstreerde zijn uitvinding bij het stadhuis en vanaf de Westertoren in Amsterdam. Hij publiceerde daarover samen met zijn broer in 1677 Bericht Wegens de Nieuw geïnventeerde En Geoctroyeerde Slangbrandspuiten: Uitgevonden door Jan en Nicolaes van der Heyden. In 1690 maakte hij samen met zijn zoon Jan een lijviger boek, dat rijk geïllustreerd werd door de uitvinder zelf. Het boek is opgedragen aan Nicolaes Witsen. De burgemeesters waren onder de indruk en in elk van de zestig wijken werd een nieuwe spuit opgesteld. Jan van der Heyden kreeg in 1697 bezoek van Peter de Grote, die tevergeefs probeerde hem over te halen mee te gaan naar Rusland. De uitvinder verkocht hem wel een aantal brandspuiten à 385 gulden per stuk.  Op het IJ waren sinds 1676 voor de bescherming van schepen, nog vijf schouwen gelegd, op elk waarvan twee spuiten geplaatst waren. Deze spuiten werden bediend door het schuitenvoerdersgilde. Ook ontwierp Van der Heyden een soort aanjager voor het oppompen van water uit de gracht. De pompen werden bediend door de mannelijke leden van het turf- en het bierdragersgilde, maar ook door weesjongens. In 1682 liet hij een compleet nieuwe brandweerorganisatie invoeren. In alle 60 wijken van Amsterdam werden brandspuiten geplaatst, die werden bediend door aangewezen gildebroeders (geaffecteerden) en vrijwilligers uit de buurt. Elke spuit kreeg een vast aantal functionarissen en een à twee keer per jaar werd er verplicht geoefend onder toezicht van de generaal-brandmeester. De eerste functionaris met die titel was Jan van der Heyden zelf. Omstreeks 1780 werden de leren slangen vervangen door de geweven hennepslangen.  Van der Heyden was een veelzijdig mens. Hij ontwierp en bouwde of werkte mee aan baggermolens, schepraderen, kachels, de scheepskameel, waterbeheersing en dijkonderhoud en plaatste in 1702 baaklantaarns, die waren voorzien van olielampen, op de in 1700 gebouwde toren van Vuurtoreneiland in de Zuiderzee.  Van der Heyden woonde en werkte dertig jaar lang in de Koestraat, in de voormalige Latijnse school, die hij in 1681 ter beschikking kreeg. Hij was opzichter van de stadslantaarns en generaal-brandmeester en stierf als een bemiddeld man. Hij was een tijdgenoot van Gerrit Berckheyde, Meindert Hobbema en Jacob van Ruisdael.  In de Amsterdamse wijk De Pijp zijn twee straten naar hem vernoemd, alsook in diverse Nederlandse dorpen en steden als Tilburg, Den Haag, Schoonhoven, Hilversum en Gorinchem. In de gevel van het pand aan Koestraat 5 in Amsterdam, waar ooit zijn fabriek met woning stond, is in 1912 een gevelsteen met een buste van Jan van der Heyden geplaatst. Ook in de gevel van het Stedelijk Museum Amsterdam staat een standbeeld van Jan van der Heyden (gemaakt door Corrie Demmink) dat een model van een brandspuit in zijn hand houdt en in het brandweermuseum in Hellevoetsluis bevindt zich een buste, die in 1922 oorspronkelijk in het centrum van Rotterdam werd onthuld.  De naam 'Jan van der Heijden' wordt op verschillende manieren gespeld. Ook Jan zelf was niet consequent in zijn lettergebruik. Er zijn documenten en handtekeningen met 'Heyde', 'Heyden', 'Heijde', 'Heijden', 'Heide' en 'Heiden' bekend. Bij het vaststellen van de straatnaam in Amsterdam heeft een commissie van wijze wetenschappers geadviseerd de spelling 'Van der Heijden' aan te houden. Daarom was 2012 bij de brandweer in Gorinchem en in Amsterdam-Amstelland het 'Jan van der Heijdenjaar'. In dat jaar werd namelijk zijn 300ste sterfdag herdacht. Voor de brandweer is het zelfs het begin van een nieuwe weg van brandbestrijding, in navolging van de grote innovator Jan van der Heijden. Nieuwe wegen en methoden om branden te blussen en liever nog te voorkomen worden ingeslagen, waarbij de verantwoordelijkheid voor de eigen veiligheid van burgers en bedrijven weer onder de aandacht wordt gebracht. Er waren in 2012 diverse publicaties en activiteiten rond Jan van der Heijden. Vooral Amsterdam-Amstelland en Gorinchem werden - in navolging van de herdenkingen van 1912 en 1937 - de 'brandpunten' van de evenementen.",male,1637,1712,Gorinchem,Amsterdam
Meindert Hobbema,Q336908,"Meindert Lubbertszoon Hobbema (gedoopt Amsterdam, 31 oktober 1638 - aldaar, 7 december 1709), was een Nederlandse kunstschilder van landschappen.   Hobbema werd op jonge leeftijd wees en groeide op in een weeshuis. Hij kwam op 17-jarige leeftijd in huis bij Jacob van Ruisdael, aanvankelijk om boodschappen te doen, verf te maken en het atelier op orde te houden, maar al snel om het vak te leren. In 1668 trouwde hij met Eeltje Vinck, de huishoudster van de Amsterdamse burgemeester Lambert Reynst. Toen die hem een goed baantje bezorgde als wijnroeier, hield hij vrijwel volledig op met schilderen. Veertig jaar lang peilde hij wijnvaten. Het echtpaar kreeg vijf kinderen, twee stierven op zeer jonge leeftijd. Zijn echtgenote overleed in 1704, wonende in de Konijnenstraat. Hobbema woonde ten tijde van zijn overlijden op de Rozengracht tegenover Rembrandt en werd op 14 december 1709 begraven naast de Westerkerk in Amsterdam. De voorouders van Meindert Lubberts waren afkomstig uit Friesland. De schilder gebruikte de familienaam Hobbema voor het eerst in bijna een eeuw.  Hobbema behoort tot de kunstenaars die niet beïnvloed zijn door Rembrandt. Hobbema's landschappen tonen duidelijk de invloed van zijn leermeester Jacob van Ruisdael, maar zijn meestal wat lichter en minder sober van toon. Zijn werk is niet heroïsch of theatraal; hij combineert boslandschappen met vrolijke reisgezelschappen. De behangselschilder Egbert van Drielst en de Engelse landschapschilder Thomas Gainsborough zijn door hem beïnvloed. Zijn bekendste werk is Het laantje van Middelharnis (1689), dat in 1822 werd verkocht door de gemeente Middelharnis en dat tegenwoordig deel uitmaakt van de verzameling van de National Gallery in Londen. Voor zijn landschappen was in de 18de en 19de eeuw vooral belangstelling in Engeland.  In 2014 werd een schilderij van Hobbema, getiteld Boslandschap met een vrolijk gezelschap in een wagen (ca. 1665) aan het Rijksmuseum in Amsterdam geschonken. Dit schilderij werd opgenomen in de Eregalerij.",male,1638,1709,Amsterdam,Amsterdam
Gerard Hoet,Q978437,"Gerard Hoet (I) (Zaltbommel, 22 augustus 1648 – aldaar, 2 december 1733) was een Nederlands kunstschilder, etser, decoratieschilder en kunsthandelaar. Hij geldt als een belangrijke overgangsfiguur tussen de zeventiende- en de achttiende-eeuwse schilderkunst.  Hoet was de zoon van een glasschilder en leerling van Warnard van Rijsen (1625-1664), een pupil van Cornelis van Poelenburch. In 1672-1673 maakte hij een reis naar Parijs, waar hij een jaar verbleef, om via Brussel naar Holland terug te keren. Hij vestigde zich in Utrecht, waar hij deken van het gilde was en in 1696 samen met Hendrick Schoock een tekenacademie oprichtte. In 1715 verhuisde hij naar Den Haag, waar hij lid werd van de Confrerie Pictura en samen met de Belgische kunstschilder Jacques Ignatius de Roore een handel startte in zeventiende-eeuwse Hollandse schilderijen, een onderneming die later werd voortgezet door zijn zoon Gerard Hoet de Jongere.  Hoet was een typische overgangsfiguur aan het einde van de zeventiende eeuw naar de achttiende eeuw. Herkenbaar is de stijl van Van Poelenburgh en de italianisanten, alsook invloeden van de ""elegante"" Franse schilderkunst. Het meest bekend werd hij met taferelen uit de Bijbel en de klassieke mythologie (waarvan hij veel kennis had), vaak tegen de achtergrond van arcadische landschappen. Ook schilderde hij enkele herbergtaferelen, een beetje in de stijl van David Teniers II (wiens werk hij in Brussel kan hebben gezien), en diverse portretten, onder andere van Utrechtse professoren. Tijdens zijn Utrechtse periode maakte hij verder decoraties in de kastelen van Slangenburg en Voorst. Ook liet hij veel tekeningen en etsen na en illustreerde hij onder andere een prentenbijbel. In 1712 publiceerde hij een tekenleerboek.  Het Rijksmuseum Amsterdam heeft diverse werken van Hoet in zijn collectie. In 2016 verwierf het Haags Historisch Museum, met steun van de Vereniging Rembrandt, Hoets late werk Portret van de familie Quarles.",male,1648,1733,Zaltbommel,The Hague
Sophia Holt,Q2257340,"Sophia Holt (Zwolle, 24 juni 1658 – aldaar, 17 september 1734) was een amateur-kunstschilder in de Gouden Eeuw.  Holt was een dochter van Johan Holt (1609-1682), stadssecretaris van Zwolle, en Vreda Crans. Ze trouwde op 22 december 1689 de predikant Mattheüs Noppen (1648–1733). Het echtpaar kreeg drie kinderen.  Sophia Holt kreeg vier jaar schilderles van de Dordtse schilder Wilhelmus Beurs, samen met haar (achter)nichten Aleida Greve, Anna Cornelia Holt en Cornelia van Marle. Beurs droeg een instructieboek dat hij in 1692 publiceerde aan de dames op. Van Holt is één groot doek bewaard gebleven, het historiestuk De zelfmoord van Cleopatra (1686), dat in het Vrouwenhuis in Zwolle hangt.  Holt overleed op 76-jarige leeftijd en werd begraven in de Grote Kerk in Zwolle.",female,1658,1734,Zwolle,Zwolle
Gillis d'Hondecoeter,Q1922045,"Gillis Claesz. de Hondecoeter of d'Hondecoeter (Mechelen, ca. 1575 – Amsterdam, begraven 17 oktober 1638) was een Zuid-Nederlands kunstschilder. Hij was de vader van de schilder Gijsbert de Hondecoeter, de schoonvader van Jan Baptist Weenix en de grootvader van de succesvolle Jan Weenix en Melchior de Hondecoeter. Het schilderen van pluimvee en wild, door hem gepopulariseerd, werd een geliefd en succesvol onderwerp van zijn schilderende (klein)kinderen.  Gillis de Hondecoeter was de zoon van de Mechelse schilder Nicolaes Jansz. d'Hondecoeter, die uit economische overwegingen en niet om geloofsredenen via Antwerpen naar Delft vluchtte. Nicolaes Jansz. d'Hondecoeter en zijn vrouw Janneken van der Burcht lieten op 13 april 1585 hun dochter Maria in Antwerpen dopen. Maria werd in de Calvinistische periode in het geheim gedoopt. Dit zou betekenen dat Nicolaes Jansz. d'Hondecoeter en/of Janneken van der Burcht in die tijd katholiek waren en dus niet gereformeerd zoals Arnold Houbraken schreef. Gillis trad in Delft in 1602 in het huwelijk met Maaijke Gijsbrechts. Zij kregen tien kinderen. Gillis was bezig met zijn opleiding in Utrecht, maar zou rond 1610 (en niet 1615) naar Amsterdam verhuizen, waar hij zes kinderen liet dopen. In 1622 stierf zijn vrouw.   Hij hertrouwde in 1628 in Amsterdam met de 20-jarige Anna Spiering. Anna Spiering was de dochter van Jacques Spiering en Margriete Henkels. Jan Weenix vertelde Arnold Houbraken dat zijn grootvader een goedgebouwd en welbespraakt man was. Anna Spiering wees het aanzoek van De Hondecoeter af, die zijn vader had gevraagd het woord te doen. Zij bleek wel onder de indruk van Gillis. Uiteindelijk heeft hij haar getrouwd.  Gillis de Hondecoeter woonde op het Singel, tussen de Regulierspoort en de Heiligeweg. Nadat Gillis Claesz. was overleden, hertrouwde weduwe Anna Spiering in 1639 een zoon van Willem Blaeu, uit de familie van cartografen en uitgevers.    Gillis Claesz. de Hondecoeter schilderde fantasielandschappen in de Vlaamse traditie, vaak met een religieus motief. Aanvankelijk in de trant van Gillis van Coninxloo, maar later meer op de manier van Roelant Savery. Het religieuze motief - in de middeleeuwen nog centraal - verschoof steeds meer naar de periferie. Zijn landschappen werden steeds Hollandser van karakter en hij had een grote voorliefde voor het uitbeelden van vogels en dieren. Het schilderen van figuren liet hij over aan de ook uit Mechelen afkomstige David Vinckboons.",male,1575,1638,Antwerp,Amsterdam
Gijsbert d'Hondecoeter,Q1921738,"Gijsbert de Hondecoeter of d'Hondecoeter (Utrecht?, 1604 – Utrecht, 29 augustus 1653) was een Nederlands kunstschilder. Hij was de zoon van Gillis Claesz. de Hondecoeter en vader van de succesvolle Melchior de Hondecoeter.   Gijsbert de Hondecoeter groeide op in Amsterdam. Nadat hij als huwelijkskandidaat was afgewezen door Anna Spierinx verhuisde hij naar Utrecht. Zijn vader, die in 1628 met de veel jongere Anna Spierinx trouwde, had een aantal jaar in die stad gewerkt en kennisgemaakt met de maniëristische richting die de Utrechtse schilders rond 1590 insloegen. In 1627 werd hij lid van het Sint-Lucasgilde in Utrecht, net als zijn neef Gillis uit Delft (?). In 1632 trad hij in het huwelijk met Maria Hulstman. Hij werkte samen met zijn zwager Jan Baptist Weenix, toen die in 1647 uit Rome terugkeerde.   Gijsbert de Hondecoeter schilderde landschappen, vaak gestoffeerd met dieren. Vooral zijn vroege werken staan sterk onder de invloed van de Vlaamse landschapstraditie. Vanaf ca. 1630 ging hij sterk tonalistisch werken, zoals Jan van Goyen in die tijd deed. Ook de werken van Adam Elsheimer hebben, via de Utrechtse graveur Hendrick Goudt, invloed gehad op zijn werk. Zijn werk is zelden dramatisch.",male,1604,1653,Utrecht,Utrecht
Melchior d'Hondecoeter,Q304411,"Melchior d'Hondecoeter of de Hondecoeter (Utrecht, 1635/1636 – Amsterdam, 3 april 1695) was een Nederlands kunstschilder die zich destijds in de markt van stillevens en de natuurschildering als een van de eersten toelegde op het schilderen van allerhande vogels in een uitgekiende soms dramatische compositie.  Melchior was de zoon van Gijsbert de Hondecoeter, de kleinzoon van Gillis Claesz. de Hondecoeter, en een volle neef van Jan Weenix. D'Hondecoeter werd opgeleid door zijn vader en na diens dood in 1653 door zijn oom Jan Baptist Weenix. Hij verdiepte zich graag in religie en in de Bijbel. Arnold Houbraken, die het verhaal had opgetekend uit de mond van Jan Weenix, vermeldt dat D'Hondecoeter voor het slapen gaan altijd hardop bad. Dat deed hij met zoveel ernst en vervoering dat zijn moeder en oom in stilte aan de trap stonden te luisteren en twijfelden of hij nu tot schilder of tot predikant moest worden opgeleid.  D'Hondecoeter werd in 1659 in Den Haag, waar zijn zuster woonde, lid van het pas opgerichte schildersgenootschap  Pictura. In 1663 verhuisde hij naar Amsterdam, waar hij trouwde met Susanna Tradel, eveneens van Vlaamse afkomst. Hij woonde achtereenvolgens op de Lauriergracht, niet ver van Gerrit van Uylenburgh en Joan Huydecoper van Maarsseveen en op de Prinsengracht bij de Westermarkt. D'Hondecoeter had een bedilzuchtige vrouw; vanwege haar inwonende zusters bracht hij veel tijd door in de herberg en in zijn tuin aan de Lijnbaansgracht. In 1686 kocht hij een hofstede in Vreeland van een goudleermaker uit Amsterdam.  D'Hondecoeter stierf in het huis van zijn enige dochter Isabel in de Warmoesstraat en werd begraven in de Westerkerk. Zijn schoonzoon weigerde de erfenis, vanwege de mogelijke schulden. De inventaris bevatte bijna vijftig schilderijen, waaronder twee portretten door Michiel Angelo en zeven werken van Frans Snyders.  Houbraken vermeldt het verhaal dat D'Hondecoeter een haan had afgericht om die in verschillende poses te kunnen schilderen, maar volgens de boedelinventaris vermeld in  Bredius gebruikte hij een galgh om vogels op te zetten.  Op 3 april 1695 overleed Melchior d’Hondecoeter op 59-jarige leeftijd. Houbraken vermeldt hierover dat dichter Wilhem vander Hoeven een lofdicht over hem schreef waarin hij de titel ‘Fenix in zyn Konst' kreeg.  D'Hondecoeter specialiseerde zich in afbeeldingen van vogels, vooral pluimvee en exotische vogels, afkomstig uit verschillende werelddelen, zittend op een balustrade of lopend in een park. Zijn werk heeft geen politieke of moralistische betekenis. Het creëren van een levendige voorstelling was mogelijk zijn belangrijkste doelstelling. Zijn werk is decoratief van aard: niet alleen ganzen (rotgans, nijlgans en roodhalsgans), kramsvogel, patrijs, duif, eend, grauwe gans, ekster, pauw, maar ook de Afrikaanse kroonkraan, Aziatische saruskraanvogel, Australische kleine geelkuifkaketoe en zelfs een Indonesische vrouwenlori en twee grijskopagapornissen uit Madagaskar bevolken Hondecoeters schilderijen. Een smient en een wintertaling, typische soorten voor de jacht, ontbreken niet in zijn werk. De kunstenaar kiest steevast voor mannetjesdieren met het mooiste verenkleed. Zijn zogenoemde vogelconcerten zijn in de trant van Snyders en Jan Brueghel de Oude. D'Hondecoeter was een succesvolle schilder, maar had ook te maken met concurrentie van zijn neef Jan Weenix, Dirk Valkenburg en Adriaen van Olen. Hij werkte vaak samen met andere schilders, die dan bijvoorbeeld planten aan zijn dierportretten toevoegden.  Zijn de taferelen aanvankelijk vrij eenvoudig, vanaf circa 1670 krijgt de entourage meer aandacht: omringende architectuur en parkaanleg. Om de grandeur te verhogen kiest d'Hondecoeter in plaats van een boerenerf als achtergrond, italianiserende bouwkundige onderdelen en vergezichten. Hij schilderde behalve kleine kabinetstukjes, ook grote wanddecoraties, onder andere in opdracht van Willem III voor Huis Honselaarsdijk en voor jachtslot Soestdijk in samenwerking met Gerard de Lairesse, en voor het Loo.  De grootste D'Hondecoeter-tentoonstelling tot nu toe werd gehouden in Berlijn in de Neue Nationalgalerie in 2010, waar als onderdeel van Willem de Rooij's installatie 'Intolerance' 18 werken werden getoond. Op de tijdelijke tentoonstelling tijdens de zomer van 2017 in het kasteel d'Ursel in Hingene met als thema The Beauty of the Beast was het werk Vogels (olieverf op doek), in bruikleen van het Koninklijk Museum voor Schone Kunsten van Antwerpen, te zien.",male,1636,1695,Utrecht,Amsterdam
Abraham Hondius,Q538840,"Abraham Danielsz. Hondius (Rotterdam, ca. 1631 - Londen, begr. 17 september 1691) was een Nederlands kunstschilder, tekenaar en etser. Hij vervaardigde landschappen, historiestukken, portretten, stillevens en vooral dierschilderijen, met name die waarop jachtscènes en dierengevechten worden afgebeeld.  Hondius was wellicht een leerling van Cornelis Saftleven en Pieter de Bloot. Hij was een zoon van de Rotterdamse stadsmetselaar Daniel Abrahamsz. Hij trouwde in april 1653 met Geertruyd Willems van der Eyck.  Zijn vroegst gedateerde werk stamt uit 1651. Hij werkte in Rotterdam tot 1659 en ging daarna naar Amsterdam, waar hij vijf jaar verbleef. Daarna keerde hij terug naar Rotterdam. Na een periode van ongeveer zes jaar ging hij vervolgens naar Londen. Hier bleef hij de rest van zijn leven. Hij overleed er in 1691.  In zijn geboortestad Rotterdam en in een aantal andere Nederlandse steden zijn straten naar de schilder genoemd.",male,1631,1691,Rotterdam,London
Gerard van Honthorst,Q314548,"Gerard Hermansz. van Honthorst (Utrecht, 4 november 1592 - aldaar, 27 april 1656) was een Nederlands schilder, een van de meest begaafde volgelingen van Caravaggio. Hij wordt gerekend tot de Utrechtse caravaggisten. Hij was een van de weinige schilders met een internationale faam. Zijn grote voorbeeld was Antoon van Dyck.  Gerard van Honthorst was de zoon van een decoratieschilder en kreeg zijn opleiding van zijn vader en van Abraham Bloemaert. Hij reisde vervolgens naar Italië, waar hij vanaf 1616 vermeld wordt in Venetië, Florence en Rome. Gerard van Honthorst kwam in contact met Guido Reni. Samen oogstten zij veel succes met hun werk en vonden een belangrijke beschermheer in de persoon van Vincenzo Giustiniani en diens broer Benedetto. Zij woonden een tijdlang in hun paleis en konden zodoende de weergaloze kunstcollectie, waaronder veel werken van Caravaggio, bestuderen. Honthorst kreeg ook opdrachten van kardinaal Scipione Borghese, die hem het hoofdaltaar van de S. Paolo in Rome liet decoreren, en van kardinaal Barberini, de latere paus Urbanus VIII. Honthorst ontmoette in de kunstenaarswijk de schilders Paul Bril en ene Colijn, die met hem in 1620 naar Utrecht terugkeerde.  Een half jaar later trouwde hij met zijn nicht Sophia Coopman. In 1622 trad hij toe tot het Utrechtse Sint-Lucasgilde en hij verwierf weldra een uitstekende reputatie, dankzij de Winterkoningin. Nadat hij in de Snippenvlucht woonde, kocht hij in 1627 aan het Domplein een ruim huis, waar hij op 100 m² een zeer succesvol atelier opzette, met wel 25 leerlingen, die ieder honderd gulden betaalden. Op 28 juli van dat jaar ontving hij, als decaan van het gilde, de grote Vlaamse schilder Peter Paul Rubens.  Honthorst kreeg opdrachten van de Engelse koning Karel I, waarvoor hij in 1628 samen met zijn leerling Joachim von Sandrart naar Londen reisde. Hij schilderde Diana en Apollo en ontmoette opnieuw Orazio Gentileschi, die inmiddels een wat andere stijl had ontwikkeld. Honthorst stond op het hoogtepunt van zijn roem en kreeg een goed paard, het Engelse staatsburgerschap en een jaargeld. Nieuwe opdrachten kwamen van prins Frederik Hendrik en van koning Christiaan IV van Denemarken. Om aan de vraag te kunnen voldoen opende hij in 1637 een tweede atelier in Den Haag, op het Westeinde. Na de dood van Michiel Jansz. van Miereveld werd hij hofschilder van stadhouder Willem II. Hij werkte mee aan de decoratie van de paleizen in Rijswijk en Honselersdijk en het Huis ten Bosch. Hij schilderde veel hofdames. Een groot aantal van deze portretten hangt thans in de Amalia van Solmsgalerij van het gebouw van de Eerste Kamer der Staten-Generaal (het vroegere stadhouderlijk paleis aan het Binnenhof in Den Haag).  Honthorst had vele leerlingen en helpers, onder wie Sandrart en zijn broer Willem van Honthorst, bekend vanwege de opdrachten die hij uitvoerde als hofschilder voor Louise Henriëtte van Nassau, de echtgenote van Frederik Willem de Grote Keurvorst van Brandenburg. Herman van Honthorst, zijn andere broer, was een spraakmakende priester en werd uit de gevangenis ontslagen na tussenkomst van de stadhouder.  Zijn roem begon vanaf 1640 echter te verbleken en Honthorst schilderde steeds minder. Hij ligt in de Catharijnekerk in Utrecht begraven.  Honthorst schilderde historiestukken (Bijbelse, mythologische, allegorische en literaire onderwerpen), genrestukken van drinkers en muzikanten en talloze portretten.  In Italië kwam Honthorst onder de invloed van Caravaggio en diens lichteffecten (clair-obscur). Maar ook Annibale Carracci was een bron van inspiratie. Hij ging zich specialiseren in nachtelijke taferelen met figuren die door fel kaarslicht beschenen worden. Deze schilderijen vielen zeer in de smaak van het publiek en leverden hem de bijnaam ""Gherardo delle Notti"" op. Een voorbeeld daarvan is de schilderij Sint Theresia gekroonde door Christus in de Sint-Annakerk in Genua. Aan een rauw realisme heeft Honthorst zich echter nooit gewaagd; anders dan de werken van zijn collega's Hendrick ter Brugghen en Dirck van Baburen behouden zijn schilderijen altijd iets elegants dat aan Bloemaert herinnert.  Na zijn terugkomst in Utrecht bleef hij deze stijl nog enige tijd trouw, maar in de loop van de jaren twintig kwam er een steeds classicistischer inslag in zijn werk die het goed deed bij de adellijke heren. De gladde, koele schilderijen die uiteindelijk in zijn latere jaren ontstonden verraden weinig persoonlijkheid en worden tegenwoordig niet meer bijzonder gewaardeerd. Samuel van Hoogstraten schreef daarover in 1678:  Hondhorst [...] had in zijn bloeijende tijdt een wakker pinseel gevoert; maar, 't zy om de juffers te behaegen, of dat hem de winst in slaep wiegde, hy verviel tot een stijve gladdicheyt. Zijn reputatie berust voornamelijk op zijn caravaggistische periode. In de meeste caravaggistische schilderijen is de bron van het licht niet op de schilderijen te zien. Gerard van Honthorst staat erom bekend dat hij juist wel de lichtbron, vaak een kaars, schilderde.",male,1592,1656,Utrecht,Utrecht
Pieter de Hooch,Q314889,"Pieter de Hooch (Rotterdam, gedoopt op 20 november 1629 – Amsterdam, begraven op 24 maart 1684) was een Nederlandse kunstschilder. Zijn naam wordt ook wel geschreven als Pieter de Hoogh, Pieter de Hooghe en Pieter Hendricksz. de Hooch. Hij was de eerste die het motief van doorkijkjes op de binnenplaatsen van grachtenpanden introduceerde.  Pieter de Hooch werd gedoopt in de Hervormde kerk in Rotterdam op 20 december 1629. Zijn vader was metselaar, zijn moeder, vroedvrouw, kwam uit Delft. De Hooch ging mogelijk in de leer bij de landschapsschilder Nicolaes Berchem in Haarlem, samen met Jacob Ochtervelt, althans, Arnold Houbraken meldt dat.  De eerste bron die vermeldt dat hij in Delft woont, is uit augustus 1652. Daar kwam hij in dienst bij de rijke linnenhandelaar Justus de la Grange (ook bekend als Justinius de la Oranje), die elf schilderijen van hem bezat. Mogelijk heeft hij daar werkzaamheden uitgevoerd die met de linnenhandel samenhingen, omdat zijn schilderkunst niet voldoende geld opbracht. De Hooch trouwde 3 mei 1654 met Jannetje van der Burch, de dochter van een aardewerkfabrikant in Delft en zus van de schilder Hendrick van der Burgh, die hij al langer kende. Het paar kreeg zeven kinderen, van wie er twee in Delft zijn geboren. Het volgende jaar, 20 september 1655, werd hij ingeschreven bij het Sint-Lucasgilde in Delft, waar hij kennis kan hebben gemaakt met Johannes Vermeer. Vermeer en De Hooch hebben elkaars stijl beïnvloed. Zijn werk uit het begin van de Delftse periode maakte vrijwel geen indruk, waardoor de schilder een armoedig bestaan leed.  Omstreeks 1660 verhuisde Pieter de Hooch naar Amsterdam. Een van zijn dochters werd op 15 april 1661 gedoopt in de Westerkerk. Aanvankelijk ging het hem niet voor de wind, hij woonde er op bescheiden adressen, maar in mei 1668 in de aanzienlijkere Konijnenstraat in de Jordaan. Hij moet in Amsterdam in contact gekomen zijn met de hogere kringen, want zijn interieurs werden eleganter en rijker. Zijn schilderijen werden ook groter, maar zijn schilderstijl werd zwaarder en de schaduwen minder transparant. Er is ook uit deze tijd veel minder werk bekend. Pieter en zijn vrouw schreven in 1679 hun oudste zoon Pieter Pietersz. in in het Amsterdamse dolhuijs op de Kloveniersburgwal. Daarna is geen levensteken meer gevonden. Er is wel een schilderij dat 1684 gedateerd is.  In zijn beginjaren schilderde De Hooch vooral het soldatenleven, bijvoorbeeld landschappen met ruiters en schutters, waarschijnlijk beïnvloed door de nadagen van de Tachtigjarige Oorlog. Na zijn komst naar Delft ging hij genrestukken schilderen, met etende, drinkende en musicerende mensen.  Rond 1658 veranderde Pieter de Hooch zijn schilderstijl. Hij ging lichter schilderen, zijn afbeeldingen werden ruimtelijker en door het gebruik van perspectief ook dieper. Bovendien begon hij zijn werken van een jaartal te voorzien. Vanaf dat moment schilderde Pieter de Hooch zijn topstukken. Deze periode duurde relatief kort, tot ongeveer 1662. Hij legde de binnenplaatsen en interieurs van de Gouden Eeuw vast, met daarin vooral vrouwen. Opvallend is dat hij vrijwel altijd een tegelpatroon op de vloer afbeeldt, waardoor zijn beheersing van het lijnperspectief duidelijk wordt. De diepte van de schilderijen wordt bovendien vrijwel altijd versterkt door een doorkijkje naar buiten, naar een binnenplaats, of naar een andere kamer in het huis. In het doorkijkje is het altijd lichter dan in de kamer op de voorgrond. De Hooch is de eerste kunstenaar die binnenplaatsen tot hoofdonderwerp op een schilderij maakte.  De afbeelding van een vredig interieur werd in de Gouden Eeuw populair. Dit zou kunnen komen doordat de Tachtigjarige Oorlog (1568-1648) juist voorbij was en de mensen behoefte hadden aan vrede en rust.  Door het afbeelden van vrouwen aan het werk idealiseerde Pieter de Hooch het Hollandse huiselijke leven dat bestond uit eenvoudige deugden, efficiënt draaiend houden van het huishouden en het gewetensvol opvoeden van de kinderen. Zo wordt van het hier afgebeelde schilderij (Moedertaak) dat Pieter de Hooch maakte van een moeder die het haar van haar kind ontluist gezegd dat het verwijst naar een gedicht van Jacob Cats: ""Kam, kam u menigmaal, en niet het haar alleen, maar ook dat binnen schuilt, tot aan het innig been"", waarmee bedoeld wordt dat men niet alleen zijn haar, maar ook zijn ziel moet verzorgen en reinigen.  De portretten die hij in Amsterdam schilderde onderscheidden zich van de Delftse periode in hun rijkere aankleding.  Pieter de Hooch en Johannes Vermeer worden vaak in één adem genoemd. Het is niet duidelijk wie de ander beïnvloedde, misschien beïnvloedden beiden elkaar. Toch zijn de schilderijen onmiskenbaar verschillend, hoewel beiden vaak vrouwen schilderen die in huis bezig zijn. Pieter de Hooch heeft echter in zijn schilderijen vrijwel altijd een doorkijk naar buiten, terwijl Vermeer zich meestal beperkt tot een raam waardoor het licht naar binnen valt. De diepte van de schilderijen van De Hooch weet Vermeer niet te evenaren. Daarentegen heeft Vermeer een geweldig zachte manier van schilderen, waardoor zijn vrouwen bijzonder lief, levend en bijna aanraakbaar worden.  Het kleurpalet van Pieter de Hooch was warm. Hij gebruikte veel rood en roodbruin. De werken van Pieter de Hooch behoren tot de Barokke schilderkunst. Hij is een van de Oude Hollandse Meesters. De Hooch schilderde aanvankelijk in donkere kleuren, vooral soldatenscènes of kortegaardjes (corps de garde). Hij is in zijn vroege periode beïnvloed door de Delftse schilders Hendrick van der Burgh en Carel Fabritius. Later door de Zwolse genreschilder Gerard Terborch, waarbij, toen De Hoogh begon met het schilderen van interieurs en spelen met lichtval en perspectief, Johannes Vermeer en Nicolaas Maes moeten worden genoemd. Esaias Boursse, Gerbrand van den Eeckhout en Pieter Janssens Elinga waren navolgers van hem.",male,1629,1684,Rotterdam,Amsterdam
Samuel van Hoogstraten,Q436797,"Samuel van Hoogstraten (Dordrecht, 2 augustus 1627 – aldaar, 19 oktober 1678) was een Nederlandse kunstschilder, etser, dichter en theoreticus.  Van Hoogstraten ging eerst in de leer bij zijn vader Dirk van Hoogstraten. Na de dood van zijn vader werkte hij tussen 1640 en 1648 als leerling in het atelier van Rembrandt. Diens stijl is goed herkenbaar in zijn tekeningen. Van 1651 tot 1654 werkte hij in Duitsland en Wenen en van 1662 tot 1666 in Londen. Daarna ging hij terug naar zijn geboortestad Dordrecht waar hij tot aan zijn dood bleef wonen.  Wellicht onder invloed van Carel Fabritius ging hij zich interesseren voor de problematiek van het perspectief en eveneens voor de trompe-l'oeilschilderkunst, die hij ook toepaste voor interieurs (Mauritshuis, Den Haag).   In 1678 publiceerde hij een inleiding in de schilderkunst, onder de titel Inleyding tot de hooge schoole der schilderkonst. Het boek werd een succes.  Bekende werken zijn onder andere:",male,1627,1678,Dordrecht,Dordrecht
Arnold Houbraken,Q514276,"Arnold Houbraken (Dordrecht, 28 maart 1660 – Amsterdam, 14 oktober 1719) was een kunstschilder en schrijver.  Houbraken was een leerling van Willem van Drielenburg, Jacobus Leveck en Samuel van Hoogstraten. In 1685 huwde hij Sara Sasbout. Rond 1709 verhuisde hij naar Amsterdam op uitnodiging van Jonas Witsen. In 1713 maakte hij een reis naar Engeland om een historisch werk te illustreren.  Zijn zoon Jacobus (1698–1780) was een bekend graveur van portretten en boekillustraties, onder andere voor de boeken van zijn vader. Zijn dochter Antonina (1686-1736) was tekenaar en illustrator. Zij was getrouwd met de topografische tekenaar Jacobus Stellingwerff (1667-1727). Ook zijn dochter Christina schilderde en tekende. Zij trouwde met de schilder Anthony Elliger. Hun dochter Christina Maria werd tekenares.  Arnold Houbraken schilderde mythologische en Bijbelse taferelen, portretten en landschappen.  Arnold Houbraken schreef het boek De groote schouburgh der Neder­lantsche konstschilders en schilderessen (1718–1721), met daarin biografieën van kunstschilders uit de zeventiende eeuw. Het boek is een uiterst belangrijke bron van kennis. Het bestaat uit drie delen en is een vervolg op het Schilderboeck van Carel van Mander uit 1604. Dertig jaar na Houbrakens dood werd een tweede uitgave gepubliceerd, in enigszins gewijzigde vorm. Een facsimile van deze uitgave werd in 1976 door de uitgeverij B.M. Israel BV te Amsterdam gepubliceerd.  Het boek met 57 prenten Stichtelyke zinnebeelden (1723) stond ook op naam van Gesina Brit. Zij schreef tienregelige ‘bijgedichten’ bij de prenten van Arnold Houbraken in deze bundel.",male,1660,1719,Dordrecht,Amsterdam
Gerard Houckgeest,Q1935857,"Gerard of Gerrit Houckgeest (Den Haag, ca. 1600 – Bergen op Zoom, augustus 1661) was een Nederlands schilder behorend tot de Hollandse School.  Gerard Houckgeest kwam uit een bemiddelde Haagse familie. Zijn oom Joachim Houckgeest was een geslaagd portretschilder. Houckgeest werd in Den Haag opgeleid door Bartholomeus van Bassen. In 1625 werd hij lid van het Sint-Lucasgilde te Den Haag. Rond 1635 was hij verhuisd naar Delft. Hij trouwde er in 1636. Omstreeks 1639 keerde hij terug naar zijn geboortestad. In december 1644 woonde Houckgeest in brouwerij ""De Klauw"" in Den Haag. Hij ontwierp een serie tapijten voor de vergaderzaal van de Staten-Generaal. Zijn schoonmoeder Bartha Elisabeth van Cromstrijn erfde in Steenbergen, Brabant een huis van haar echtgenoot en burgemeester en Houckgeest kocht er in 1651 een huis. Vanaf 1653 tot zijn dood woonde hij met zijn vrouw Helena in Bergen op Zoom op een aanzienlijk stuk land, genaamd ""De Grote Valk"", waar hij eveneens de plaatselijke kerk schilderde.  Aanvankelijk schilderde hij fantasie architectuurstukken maar vanaf 1650 richtte hij zich op de Oude en Nieuwe Kerk in Delft. Zijn meesterwerk, ""Interieur van de Nieuwe Kerk te Delft met het praalgraf van Willem de Zwijger, 1650"", bevindt zich in de Hamburger Kunsthalle. Zijn kerkinterieurs waren van invloed op de werken van Hendrick Cornelisz. van Vliet en Emanuel de Witte. Minder bekend zijn zijn gezichten op paleizen in mediterrane omgeving die hij halverwege de jaren 50 van de Gouden Eeuw schilderde.",male,1600,1661,The Hague,Bergen op Zoom
Jan van Huchtenburgh,Q324288,"Jan van Huchtenburg (Haarlem, 1646 - Amsterdam, 1733) was een Nederlandse schilder van ruiterstukken en slagvelden. Hij was ook graveur van zwarte-kunstprenten, uitgever en kunsthandelaar. Waarschijnlijk is hij een leerling van Thomas Wijck geweest, omdat hij samenwerkte met Jan Wijck. Veel kennis over zijn leven is afkomstig van Arnold Houbraken.  Jan of Johan Huchtenburg werd geboren in Haarlem, zijn vader stierf jong. Zijn broer Jacob was een leerling van Nicolaes Pietersz. Berchem. Die trok in 1662 naar Rome. In 1667 was hij in Parijs. Ook Jan reisde naar Parijs. Daar werkte hij in de Manufacture de Gobelins met Charles Lebrun en Adam Frans van der Meulen. Zijn sketches werden gebruikt voor gobelins waarop veel paarden zijn afgebeeld.  In 1670 was hij terug in Haarlem, en trouwde daar met Elisabeth Mommes, de dochter van zijn voogd. In 1681 was hij in Amsterdam. Huchtenburg assisteerde Gerrit Berckheyde en schilderde de figuren en paarden. In 1683 en 1685 kocht hij een half tuinhuis en een erf tegenwoordig Keizersgracht 611. Blijkbaar een geval van speculatie, want enkele maanden later werd alles opnieuw verkocht.  In 1709 trad hij in dienst van prins Eugenius van Savoye, en reisde mee naar de slagvelden. In opdracht van prins Eugenio ontwierp hij tien schilderijen, waarvan sommige nog in de Galleria Saubada in Turijn hangen. Naderhand zou hij deze reeks nog eens in het klein hebben geschilderd; althans zij worden in 1729 vermeld in het bezit van de makelaar Johannes Staats.  De tien schilderijen betreffen de Slag bij Zenta (1697), Slag bij Chiara (1701), Slag bij Luzara (1702), Slag bij Blenheim (1704), Slag bij Cassano (1705), Slag bij Turijn (1706), Slag bij Oudenaarde (1708), Slag bij Malplaquet (1709), Slag bij Petrovaradin (1716), Slag bij Belgrado (1717),  Huchtenburg schilderde ook John Churchill, de hertog van Marlborough die verrukt was van zijn werk.  In 1715 gaf hij opdracht vier schilderijen in Leipzig te verkopen door de weduwe van Petrus Schenck. De laatste jaren van zijn leven bracht hij door bij zijn dochter op de Bloemgracht in de Jordaan (Amsterdam).",male,1647,1733,Haarlem,Amsterdam
Frans de Hulst,Q2040622,"Frans de Hulst, ook wel bekend als Frans Anthonisz. van der Hulst (Haarlem, ca. 1606 - aldaar, 29 december 1661) was een Nederlands kunstschilder. Hij vervaardigde voornamelijk landschappen, vaak gestoffeerd met architectuur.  De Hulst was de zoon van een Haarlemse textielkoopman. Hij was een leerling van de marineschilder Pieter Mulier. In 1631 werd hij lid van het plaatselijke Sint-Lucasgilde.   De Hulst trouwde in 1640 met Magdalena Dircksdr. Wijtvelt, een van de drie dochters van Dirck Wijtvelt, die in de Grote Houtstraat woonde. Het huwelijk bleef kinderloos. Hij behartigde zijn vaders zaken na diens dood; hij nam het bedrijf echter niet over, maar bleef schilderen. In zijn stijl was hij een navolger van Salomon van Ruysdael en Jan van Goyen.  Frans de Hulst werd op 2 januari 1662 op het Begijnenkerkhof begraven.",male,1610,1661,Haarlem,Haarlem
Pierre van Ierssel,Q22968484,"Pierre van Ierssel (Breda, 13 december 1916 - aldaar, 27 januari 1951) was een Nederlands beeldend kunstenaar.  Hij was actief in de periode van 1931 tot zijn dood in 1951 en signeerde zijn schilderijen met ""Van Iersel"". Hij leerde het vak van Dio Rovers en Gerrit de Morée, twee kunstenaars die aan de basis stonden van de oprichting van de Bredasche Kunstkring. Hij maakte schilderijen en (monumentale) wandschilderingen en was verder tekenaar en illustrator.  Van Ierssel was getrouwd met de kunstschilderes Dicky Rogmans. Hij overleed in 1951 in zijn woonplaats op 44-jarige leeftijd.  In 1948 nam van Ierssel deel aan de zomertentoonstelling van Jeroen Bosch in Concordia, Breda. Een recensent van de Stem was goed te spreken over zijn werk, het was ""vaardig en kunstzinnig aanduidend 'waar het om gaat', de allerdiepste diepten beroerend, zonder er de toeschouwer mee te vermoeien.""",male,1916,1951,Breda,Breda
Lambert Jacobsz,Q798827,"Lambert Jacobsz (Amsterdam ca 1598 - Leeuwarden 27 juni 1636) was een Nederlands kunstschilder van historiestukken, voorganger bij de doopsgezinden in Leeuwarden, ondernemer en kunsthandelaar.  Hij was de zoon van een lakenkoper op de Nieuwendijk en de vader van de in Leiden werkzame schilder Abraham van den Tempel. Hij wordt vermeld als leerling van Peter Paul Rubens in een catalogus van Hoet, 1752, maar de precieze periode van zijn eventuele werkzaamheid in het Rubensatelier is niet bekend. Hij behoorde tot de voor-Rembrandtse schildersgroep (oa. Pieter Lastman, Jan Pynas en Claes Cornelisz. Moeyaert maakten ook deel uit van deze groep). Bij zijn huwelijk in 1620 maakte Vondel een lofdicht. In tegenstelling tot wat vaker wordt beweerd heeft hij geen reis naar Italië ondernomen. In het gedicht dat Vondel wijdde aan het huwelijk van Lambert Jacobsz. met Aecht Anthonisdr. wordt dat met zoveel woorden gezegd:  ""Aen den BRUIDEGOM LAMBRECHT JACOBSZ. Met sijn BRVIDT, AECHTJEN ANTHONIS. Vereenigt Anno 1620. den 28 van Hoymaendt. De Schilder-kunst die praelt met duysend oude stucken, Die aen den Tyber als Goddin wordt aengebeen Van aller Geesten puyck, dat vuyrig derwaerts heen Zich spoed om met doo stof het leven uyt te drucken: Dees, hoe aenlockend, kost de sinnen niet verrucken, Van onse Schilder-geest, die in 't gemoed bestreen geen doode verw vernoegde, albast noch marmorsteen, Om een ontloken bloem in 't Nederland te plucken. Na veel raedslagens hy 't geheimenis dus vraegt: waer mach myn eega zyn? hoe noemt me dese Maegt? Aecht glamde ' Heyligdom: dies om nu uyt te kiesen van duysend Aechten een, keerde onse Bruygom t'huys En socht sijn troost, sijn helft, sijn Bruyt met druk en kruys, En in midsomer vond sijn Aecht in 't Hof der Vriesen.""   In 1621 verhuisde hij naar Leeuwarden. Jacobsz. werd de leermeester van Jacob Backer en Govert Flinck. Jacobsz hertrouwde met een dochter van de Hoornse geschiedschrijver Theodorus Velius.",male,1598,1636,Amsterdam,Leeuwarden
Ludolf de Jongh,Q1990838,"Ludolf Leendertsz. de Jongh (Overschie, 1616 – Hillegersberg, 1679) was een Nederlands schilder, koopman en bestuurder. De Jongh behoorde tot de Hollandse School en liet als schilder, anders dan veel van zijn tijdgenoten, een zeer gevarieerd oeuvre na, bestaande uit portretten, landschappen en historiestukken.  De Jongh was leerling bij onder meer Cornelis Saftleven. Van 1635 tot 1642 woonde hij in Frankrijk. In 1642 vestigde hij zich in Rotterdam. Zijn eerste schilderijen dateren ook van dat jaar. De Jonghs werk eind jaren 40 is sterk beïnvloed door de Utrechtse caravaggisten, met name door dat van Jacob Duck. In de jaren 50 was hij een van de meest toonaangevende schilders van Rotterdam. Hij paste in deze periode ook verschillende nieuwigheden in de schilderkunst toe, zoals meer expressiviteit in zijn portretten, duidelijk meetbare ruimten en meer aandacht voor lichtinval. Zijn werk uit deze periode is sterk beïnvloed door een jonge Pieter de Hooch.  Na omstreeks 1660 schilderde hij steeds minder, waarschijnlijk vanwege zijn bezigheden als koopman, zijn verplichtingen aan de Rotterdamse schutterij, waar hij officier was, en, later, omdat hij schout werd van Hillegersberg.",male,1616,1679,Rotterdam,Rotterdam
Cornelis Janssens van Ceulen,Q636113,"Cornelis Janssens van Ceulen (Londen, gedoopt op 14 oktober 1593 – Utrecht, begraven op 5 augustus 1661) was een Nederlands portretschilder van Vlaamse en Duitse afkomst.  Cornelis Janssens van Ceulen, ook bekend onder verschillende naamvarianten zoals Cornelius Jonson van Ceulen en Cornelius Johnson, werd geboren in Londen als zoon van Cornelis Jonson uit Antwerpen en Jane le Grand. Zijn grootvader kwam uit Keulen. Hij werd op 14 oktober 1593 gedoopt in de Nederlandse Kerk in Londen. Op 16 juli 1622 trouwde hij in Londen met Elisabeth Beke uit Colchester, met wie hij een zoon kreeg, Cornelis Jonson van Ceulen (II).  Hoewel hij waarschijnlijk werd opgeleid in de Noordelijke Nederlanden, keerde Janssens van Ceulen begin 1619 terug naar Londen. Hij specialiseerde zich in portretschilderkunst en verwierf bekendheid door het schilderen van portretten van Engelse koningen, waaronder Jacobus I en Karel I. Tijdens de jaren 1630 werkte hij veelvuldig in Kent voor een netwerk van adellijke families. Op 5 december 1632 werd hij benoemd tot hofschilder van Karel I, wat zijn reputatie als vooraanstaand kunstenaar bevestigde.  In 1643, te midden van de Engelse Burgeroorlog en het verval van het koninklijk mecenaat, verhuisde Janssens van Ceulen met zijn gezin naar de Republiek der Zeven Verenigde Nederlanden. Hij vestigde zich eerst in Middelburg, daarna van 1646 tot 1652 in Amsterdam, en uiteindelijk in Utrecht, waar hij tot zijn dood in 1661 woonde.  Hij was een leerling van Marcus Gerards de Jonge. Zijn stijl werd beïnvloed door de beroemde Vlaamse schilder Anthony van Dyck, met wie hij bevriend was. Janssens van Ceulen had zelf ook een aantal leerlingen, waaronder zijn zoon Cornelis Janssens van Ceulen (II), Jan van Belcamp en Theodore Russel. Daarnaast beïnvloedde hij kunstenaars zoals Edward Bellin en Gilbert Jackson.  Janssens van Ceulen was de eerste in Engeland geboren kunstenaar die consequent zijn schilderijen signeerde en dateerde. Zijn nalatenschap leeft voort in de vele portretten die hij gedurende zijn leven schilderde. Zijn werken worden gerekend tot zowel de Engelse als de Noord-Nederlandse schilderkunst.",male,1593,1661,London,Utrecht
Adriaen van der Cabel,Q11879,"Adriaen van der Kabel (Rijswijk (Zuid-Holland), 1630 of 1631 - Lyon, 15 januari 1705) was een Nederlands kunstschilder, graveur en tekenaar. Hij schilderde in Nederland oorspronkelijk in de stijl van Ruisdael en Van Goyen, maar werd later beïnvloed door de mediterrane stijl. Hij trok voor enkele jaren naar Rome, en vestigde zich daarna te Lyon, waar hij trouwde en tot aan zijn dood werkte.  Adriaen van der Kabel werd in 1630 of 1631 te Rijswijk geboren. Zijn vader was Cornelis Jansz van der Tou, wiel- of wagenmaker van beroep, een man in goeden doen. Volgens Arnold Houbraken heeft Adriaen zijn familienaam Van der Touw op advies van Jan van Goyen gewijzigd in Van der Kabel, omdat kabel wat deftiger zou klinken  dan touw.  In een testament uit 1668 worden zijn vader en moeder genoemd als Cornelis Jansz. van der Cabel en Maertje Philipsdr.. De vader heeft dus dan de naam van zijn zoon overgenomen. Zijn naam wordt buiten Nederland als (o.a.) Van der Cabel, Vandercabel of Vandrecabel geschreven. De Fransen hebben zijn voornaam Arie weleens als Henri vertaald, waardoor ooit verondersteld werd dat er twee kunstschilders Van der Kabel zouden zijn geweest, Adriaan en Hendrik. Men weet tamelijk weinig van Van der Kabels privéleven, want hij correspondeerde weinig. Niettemin zijn de meeste biografen het erover eens dat hij in zijn jonge jaren driftig en drankzuchtig was. Hij was op een verkwistende manier vrijgevig, meelevend, zelfs gevoelig en hartelijk voor zijn vrienden en collega's. Zijn conversatie was vrolijk, zijn voorkomen beweeglijk, zijn gestalte gemiddeld.  Hij was van 1645 tot 1648 een leerling van Jan van Goyen in Den Haag en onderscheidde zich daar door zijn ijver. Zijn vroegst bekende werk, een rivierlandschap, dateert van 1648. Zijn productiviteit was laag in vergelijking met die in zijn Franse periode, maar mogelijk is een aantal van zijn schilderijen uit deze tijd toegeschreven aan Van Goyen. Zijn schilderijen toonden tot ca. 1660 de Hollandse stijl, naar de voorbeelden van Van Goyen, Ruisdael en Cuyp: zonlicht, gefilterd door de natte lucht, werpt een zilveren glans op het tafereel. Dorpjes liggen lieflijk geordend in de zwakke golvingen van het landschap. De roodbruine daken van de huisjes en de kleuren van de muren passen bij het grillige grijs van de lucht.  Na 1654 raakte Van der Kabel geïnteresseerd in mediterrane landschappen. Van hem is een schilderij bekend uit 1656, Zuidelijk havengezicht met twee torens, dat al de stijl toont die hij later in Italië zou perfectioneren. Hij behoorde tot de generatie jonge schilders (Italianisanten) die naar Italië reisden om inspiratie op te doen. Rond zijn 25e besloot hij naar Rome te gaan, maar de reis bracht hem eerst naar Lyon, waar hij waarschijnlijk van 1655 tot 1658 verbleef. In 1659 arriveerde hij te Rome om er tot 1666 te blijven. Daar maakte hij zich de Italiaanse stijl eigen. Hij verzorgde er de stoffage voor de architectuurschilder Viviano Codazzi. In Rome sloot hij zich aan bij de Bentvueghels. Hij kreeg er de bijnaam Geestigheid, een naam die duidt op zijn levendigheid, scherpzinnigheid en bijtende spot. Uit deze periode stamt ook het hier getoonde zelfportret.  Werk van Adriaen van de Kabel bevond zich in de collecties van de kunsthandelaar Cornelis de Wael, de dichter Reyer Anslo, verzamelaar Gaspar de Roomer, de familie de Medici en de Romeinse families Orsini en Colonna.  Na Rome verbleef en werkte hij kort in Aix, Toulouse en Avignon, om zich uiteindelijk in 1668 weer in Lyon te vestigen. Hij documenteerde zijn reizen door middel van zijn schetsboek, dat tot 1930 in het Kupferstichkabinett te Berlijn te vinden was, maar nu vermist is. Te Lyon begon hij zijn schetsen uit te werken. Adriaen van der Kabel was een goed tekenaar van figuren en dieren en had een levendig en sierlijk penseel. Hij vervaardigde landschappen, zeegezichten en andere voorstellingen, werken waarvan een mediterrane uitstraling uitging. Zijn werk toont in deze periode invloeden van Claude Gellée, Giovanni Benedetto Castiglione en Salvator Rosa. Van 1670 tot 1672 werkte de kunstschilder Johannes Glauber bij hem in Lyon. Volgens de kunstcriticus Charles Blanc schilderde Van der Kabel niets zonder het eerst in de natuur te hebben geobserveerd. Figuren en dieren schilderde hij naar model. Hij verwierf in Lyon een zekere faam. Voor de advocaat-generaal aan het Cour des Monnaies maakte hij ettelijke schilderijen ter decoratie van zijn huis in Saint-Genis. Maar de mooiste exemplaren van zijn werk bevonden zich in het herenhuis Pizeys, rue de la Gerbe. François Sabot, heer van Pizeys in Beaujolais, die in 1701 schepen van Lyon was, droeg rond 1691 Van der Kabel op om zijn huis te decoreren. Dit was het omvangrijkste werk dat de kunstenaar in Lyon uitvoerde.   Van der Kabel toonde zijn talent ook in zijn tekeningen. Soms gebruikte hij potlood, aangezet met inkt; andere keren werkte hij met rood en zwart krijt. Hij graveerde met een vlugge maar vaste hand verscheidene landschappen met de droge naald of de burijn. Adam von Bartsch beschreef 55 van zijn etsen, waarvan Sint Bruno in Gebed en Sint Hiëronymus als de belangrijksten worden beschouwd. Op zijn 60e schilderde hij een zelfportret dat door verschillende graveurs is gekopieerd.  Hoewel hij volgens Cazenove van oorsprong protestant was, heeft hij op een onbekend moment het katholieke geloof aangenomen. Hij trouwde op 7 augustus 1667 in Lyon met Suzanne Bourgeois; ze kregen minstens drie kinderen. Vermeld kan nog worden dat hij in 1670 en in 1686 een van de twee dekens van het schildersgilde te Lyon was. Hij had verscheidene leerlingen en zijn peetzoon Adrien Manglard maakte schilderijen in de trant van zijn peetvader. Descamps vermeldt een zoon van Adriaen die ook schilder werd, maar mogelijk is er een persoonsverwisseling met Adriaens tien jaar jongere broer Engel, ook schilder in Lyon. Adriaen van der Kabel werd op 16 januari 1705 in de Église Notre-Dame de la Platière te Lyon begraven.  Adriaen van der Kabel was gedurende het grootste deel van zijn carrière een gewaardeerd kunstenaar. In Lyon, waar hij bijna veertig jaar woonde, schilderde hij op doek, hout en koper, variërend van kleine tot zeer grote schilderijen. In Aix, waar hij eerder had gewoond en gewerkt, had bijna elke galerij en elk welgesteld huis wel een landschap of een drinkgelag van hem. Er bestaan nu nog zo'n 50 schilderijen, verspreid over Europa, die aan hem worden toegeschreven.  Van der Kabel ondertekende zijn schilderijen zelden. Als hij al een handtekening plaatste was dat het monogram AVK. Alleen op officiële documenten plaatse hij zijn volledige handtekening. Zijn etsen zijn ook vaak voorzien van de naam Adrien Van der Cabel.",male,1631,1705,Rijswijk,Lyon
Willem Kalf,Q28144,"Willem Kalf (Rotterdam, 3 november 1619 - Amsterdam, 31 juli 1693) was een Nederlandse kunstschilder.  Kalf schilderde keukeninterieurs en taferelen in en rond het boerenbedrijf, maar hij is vooral bekend geworden door zijn stillevens. Voorwerpen in zijn stillevens zijn van een verbluffende detaillering. Algemeen wordt hij beschouwd als de belangrijkste schilder van stillevens in de 17e eeuw. Aanvankelijk hadden zijn werken grijsbruine tinten. Latere composities waren rijker van kleur en voorzien van kostbaar glas- en zilverwerk, vaak tegen een donkere achtergrond. Hoewel hij verschillende soorten onderwerpen schilderde, waaronder bescheiden keukeninterieurs, berust Kalfs faam vooral op zijn fase met de pronkstillevens die begon rond de tijd van zijn aankomst in Amsterdam in 1653.  Hij werd opgeleid door Hendrick Pot en Frans Ryckhals en werd in zijn latere werk beïnvloed door Rembrandt. Na zijn vertrek naar Parijs in 1642 legde hij zich meer toe op het schilderen van stillevens. Na zijn verblijf in Parijs keerde hij in 1646 terug naar Nederland. In 1651 trouwde hij met de dichteres en prenttekenares Cornelia Pluvier, een ontwikkelde vrouw die volgens Constantijn Huygens klavecimbel speelde. Tot 1653 woonde Kalf met haar in Hoorn, vervolgens verhuisde hij naar Amsterdam.   In 1672 werd hij betrokken bij de beoordeling van een collectie Italiaanse schilderijen, die Gerrit Uylenburgh aan de Grote Keurvorst had verkocht.  Kalf woonde aan het einde van zijn leven op de Binnenkant op het Nieuwe Waalseiland en had zich, volgens Arnold Houbraken, toegelegd op de kunsthandel. Zijn weduwe werd begraven in de Zuiderkerk, maar vanuit het Oudemannenhuis.  Kalfs werk bevindt zich in de collecties van onder meer de volgende musea:  Kalfs werk is op de volgende tentoonstellingen te zien geweest:",male,1619,1693,Rotterdam,Amsterdam
Jan van Kessel,Q2631423,"Johannes van Kessel (Amsterdam, gedoopt 22 september 1641 – aldaar, begraven 24 december 1680), in de literatuur meestal Jan genoemd, was een getalenteerde tekenaar en schilder van landschappen en stadsgezichten.  Van Kessel was de zoon van de lijstenmaker Thomas Jacobsz. uit Maaseik en een neef (?) of volgeling van Jacob Isaacksz. van Ruisdael. Hij werkte vanaf 1661 en imiteerde zijn vriend Meindert Hobbema, alsmede Allaert van Everdingen, Jan Wijnants, Jan van de Cappelle maar ook anderen. In 1668 woonde hij op de Nieuwezijds Achterburgwal en trouwde met Clara Swigters (?-1690). Aan het einde van zijn leven woonde hij in de Leidsestraat bij de Herengracht. Het echtpaar had vier kinderen.  In het boek van Davies worden 120 schilderijen als authentiek aangeduid, 19 als problematisch, en 44 als twijfelachtig. Van de prenten zijn 68 authentiek, 13 problematisch, en 26 twijfelachtig. Zijn werk wordt vaak verward met de Antwerpse schilders Jan van Kessel en diens gelijknamige zoon.",male,1641,1680,Amsterdam,Amsterdam
Thomas de Keyser,Q932263,"Thomas de Keyser (Amsterdam, circa 1596 - Amsterdam, begraven 7 juni 1667) was een Noord-Nederlands kunstschilder en bouwmeester.  De Keyser was in de eerste plaats een portretschilder. Hij was de meest gevraagde portretschilder van Amsterdam, totdat Rembrandt hem in de jaren 1630 in populariteit oversteeg. De Keyser was van grote invloed op Rembrandt, en veel van zijn werken werden lange tijd aan Rembrandt toegeschreven.  De meeste portretten van zijn hand waren op klein formaat, zoals zijn Portret van Constantijn Huygens (1627) in de National Gallery in Londen en zijn groepsportret De vier burgemeesters van Amsterdam vernemen de aankomst van Maria de Medici op 1 september 1638 in het Mauritshuis (sinds 1980 in langdurige bruikleen gegeven aan het Amsterdam Museum). Bekend van hem is ook het grote Portret van Loef Vredericx als Vaandeldrager uit 1626, dat lange tijd het lievelingsschilderij was van Tsaar Paul (1754-1801), die het zelfs meenam wanneer hij op reis ging. In 1931 werd dit werk van de Russen gekocht voor het Mauritshuis, waar het nog altijd hangt.  Zijn grootste portretopdracht was het schuttersstuk De compagnie van kapitein Allaert Cloeck en luitenant Lucas Jacobsz. Rotgans (1632). Dit schilderij hing oorspronkelijk in de Kloveniersdoelen in Amsterdam en bevindt zich nu in het Rijksmuseum.  Naast portretten schilderde de Keyser ook historische en mythologische scènes, zoals Theseus en Ariadne, dat in het Paleis op de Dam hangt.  Hij was een zoon van de beroemde bouwmeester en beeldhouwer Hendrick de Keyser. Over zijn jeugd is weinig bekend. Waarschijnlijk was hij een leerling van de kunstschilders Cornelis de Voort, Aert Pietersz en Nicolaes Eliasz. Pickenoy.  De Keyser legde zich enige tijd op de bouwkunst toe, maar koos uiteindelijk voor de schilderkunst. Hij bleef echter actief als bouwmeester. Vanaf 1662 tot zijn dood was hij hoofdopzichter van de bouw van het nieuwe Amsterdamse stadhuis, nu het Paleis op de Dam.  In de jaren 1640 kreeg De Keyser zo weinig opdrachten, dat hij stopte met schilderen en zich richtte op de handel in basaltblokken. Rond 1654 begon hij weer met schilderen.  Het Rijksmuseum in Amsterdam heeft de grootste collectie schilderijen van zijn hand. Andere musea met werk van de Keyser zijn onder meer het Louvre in Parijs, het Metropolitan Museum of Art in New York, de Hermitage in Sint-Petersburg en de National Gallery in Londen.  In een nis aan de voorgevel van het Stedelijk Museum in Amsterdam bevindt zich een beeld van Thomas de Keyser. In Enschede is een straat naar hem vernoemd.",male,1596,1667,Amsterdam,Amsterdam
Cornelis Kick,Q326721,"Cornelis Kick (Amsterdam, gedoopt op 12 maart 1634 – aldaar, 18 juni 1681) was een Nederlandse kunstschilder uit de Hollandse School, gespecialiseerd in portretten, genrevoorstellingen en stillevens.   Hij werd opgeleid door zijn vader, Simon Kick (1603-1652), een schilder bekend om zijn schuttersstukken. Kick begon zijn carrière rond 1650 en raakte geïnspireerd door meesters als Jan Davidsz. de Heem. Zijn oeuvre omvat ongeveer twintig werken, voornamelijk bloemstillevens en gewone stillevens.   Cornelis Kick had verschillende leerlingen, waaronder Elias van den Broeck (1650-1708) en Jacob van Walscapelle (1644-1727). De stijl van Van Walscapelle en Kick is zo gelijkend dat het soms moeilijk is om hun werken van elkaar te onderscheiden.   Gedurende zijn leven woonde en werkte Kick bij de Anthonispoort in Amsterdam. Ten behoeve van de uitbreiding van de stad werd hij uitgekocht en verhuisde naar de Diemermeerpolder. In 1674 verhuisde hij weer naar Amsterdam, waar hij later een winkel bezat. Kick overleed in juni 1681 en werd begraven in de Oosterkerk.",male,1634,1681,Amsterdam,Amsterdam
Simon Kick,Q325557,"Simon Kick (Delft, 1603 - Amsterdam, 1652) was een Nederlands kunstschilder, tekenaar en mogelijk ook beeldhouwer uit de Gouden Eeuw. Kick schilderde portretten en genrestukken, vaak met het militaire leven als thema.  Simon was een zoon van Willem Anthonisz Kick en Tanneken de Brey, die in 1590 waren getrouwd. Hij was een halfbroer van de goudleermaker Willem Kick.   Rond 1624 trok hij naar Amsterdam, waar zijn vader oorspronkelijk ook vandaan kwam. Op 5 september 1631 ging hij in ondertrouw met Stijntje Duyster, die een zuster was van de kunstschilder Willem Cornelisz. Duyster. Deze ging op dezelfde dag in ondertrouw met Margrieta Kick, een zuster van Simon Kick. Het echtpaar kreeg vier kinderen, onder wie de bloemschilder Cornelis Kick en drie dochters.  De schilder woonde en werkte tot zijn dood in de Nieuwmarktbuurt. Hij werd begraven in de Zuiderkerk op 26 september 1652.",male,1603,1652,Delft,Amsterdam
Joseph August Knip,Q6281178,"Josephus Augustus Knip (Tilburg, 3 augustus 1777 - Berlicum, 1 oktober 1847) was een Nederlands kunstschilder en graficus wiens werk onder meer in het Rijksmuseum in Amsterdam te vinden is. Knip werd geboren als zoon van Nicolaas Frederik Knip. Hij werkte samen met zijn broer Mattheus Derk Knip en ook zijn zus Henriëtta Geertrui Knip en neefje Henri Knip zouden kunstschilder worden, evenals zijn zoon Augustus Knip en dochter Henriëtte Ronner-Knip. Hij werkte aanvankelijk in de werkplaats van zijn vader, die behangsel- en stillevenschilder was.   Knip was landschapsschilder van voornamelijk rotslandschappen in Italië. Hij reisde veel en werd daardoor internationaal beïnvloed, vooral door het Franse classicisme. Hij begon als behangselschilder in de werkplaats van zijn vader. In 1801 vertrok hij naar Parijs. In 1808 won hij de Prix de Rome en vanaf 1809 verbleef hij in Italië. In 1813 keerde hij terug naar Nederland, maar tien jaar later ging hij weer naar Parijs. Toen hij in 1827 wederom terugkeerde had hij ernstige gezichtsproblemen. Vanaf 1832 was hij volledig blind.",male,1777,1847,Tilburg,Berlicum
Henriëtte Geertruida Knip,Q18516564,"Henriëtta (Jetje) Geertrui Knip (Tilburg, 19 juli 1783 – Haarlem, 29 mei 1842) was een Nederlandse kunstschilder.  Na het overlijden van haar vader, de schilder Nicolaas Frederik Knip, trok Henriëtta in 1802 naar Parijs. Ze vervoegde daar haar broer Josephus Augustus Knip, die een jaar eerder naar Parijs was getrokken. Vanaf 1805 gaf Henriëtta Knip 's winters tekenles in Amsterdam en verbleef 's zomers veel in Haarlem, om bloemen naar het leven te tekenen en te schilderen. Op tentoonstellingen exposeerde Knip vanaf 1810 aquarellen en gouaches, vanaf 1820 werkte zij ook in olieverf. Voor haar bloemstukken en fruit kende de Koninklijke Academie in Amsterdam Knip 1822 een medaille toe.    In 1827 betaalde koningin Frederica Louisa Wilhelmina voor een bloemstuk van Henriëtta Knip zelfs meer dan haar broer, de landschapschilder Josephus Augustus Knip, voor schilderijen kreeg. Henriëtte Ronner-Knip was haar nichtje.",female,1783,1842,Tilburg,Haarlem
Isaac Koedijck,Q923631,"Isaac Koedijck (Leiden, ca. 1617 - Amsterdam, 1668) was een Nederlands kunstschilder en koopman. Hij vervaardigde voornamelijk genrestukken.  Op 18 mei 1641 trouwde Koedijck met de uit Arnhem afkomstige weduwe Sophia de Solemne, een zus van David de Solemne. Deze was kwartiermeester van graaf Ernst van Nassau geweest en toen als militair naar Indië vertrokken. Het jonge echtpaar ging aan de Looiersgracht in Amsterdam wonen. Zijn zaken als koopman gingen echter niet zo goed. In 1644 kwam hij in de problemen toen iemand een lening niet terug kon betalen. Hij kon toen ook een eigen lening niet terugbetalen. Al zijn bezittingen werden in november 1644 geïnventariseerd door een notaris, maar uiteindelijk slaagde hij er in een regeling met zijn schuldeiser te treffen.  In 1651 bevond het echtpaar zich in Batavia. Hier werd hij door de VOC aangenomen als koopman en 'agent', om in Agra een hofschilder voor de Mogolkeizer Sjah Jahan te worden en tegelijkertijd de Compagnie op de hoogte te houden van relevante zaken die speelden aan het hof. Aangekomen in Suratte beek echter dat deze aanstelling geen doorgang zou vinden. Hij werd toen benoemd tot secunde (tweede man) onder Hubert Hugo in Ahmedabad, niet ver van Suratte, waar hij in januari 1652 naar toe ging. Toen Hugo het jaar daarop repatrieerde werd hij er opperhoofd. Toen de directeur van Suratte, Gerard Pelgrim, vertrok, werd hij daar in 1655 secunde onder de nieuwe directeur Hendrik van Gent. Ook werd hij bevorderd tot opperkoopman. In Suratte trouwde Sophia's nicht Esther, David de Solemne's dochter, met de jonge koopman Dirck van Adrichem.  Hoewel de Raad van Indië in Batavia Koedijcks promotie hadden goedgekeurd waren de Heren XVII het er niet mee eens, daar hij in Amsterdam zijn crediteuren niet had kunnen betalen en 'niet in de negotie maar in de schilderkunst opgevoed en gestileert' was. Ze gaven daarom in april 1657 opdracht Koedijck te ontslaan en hem de gelegenheid te geven, zo hij dat wenste, als vrijburger en schilder in Batavia aan de slag te gaan. Toen de brief nog onderweg was overleed in juli Hendrik van Gent, en werd Koedijck voorlopig directeur. In december moest hij de functie overdragen aan Leonard Winninx en vertrok hij naar Batavia. De situatie in Suratte was toen chaotisch. In de strijd om de opvolging van de zieke Sjah Jahan werd de stad belegerd door jongste van zijn vier zonen, Murad Bakhsh. In Batavia werkte Koedijck een poosje als secretaris van de Raad van Indië. Begin 1659 vertrok hij als commandeur van de retourvloot terug naar Holland.  Na aankomst gingen Koedijck en zijn gezin in Haarlem wonen en werkte hij als juwelier en schilder in Amsterdam. In zijn stijl was hij een navolger van Gerard Dou.  In 1665 verscheen hij samen met een andere juwelier en zijn schoonzoon Justinus Weyns, die opperhoofd van de VOC-vestiging in Mokka was geweest, in Isfahan, waar ze over land naar toe waren gereisd. De VOC-factorij ter plaatse meldde dit aan Batavia, maar wat Koedijck in Isfahan deed is niet bekend.  Op 4 februari 1667 overleed Sophia in Haarlem. Koedijck overleed, waarschijnlijk in Amsterdam, kort voor 17 maart 1668, de datum waarop zijn testament werd voorgelezen.",male,1618,1668,Amsterdam,Amsterdam
Roelof Koets,Q93430,"Roelof Koets (Haarlem, ca. 1592 - aldaar, januari 1655) was een Nederlands kunstschilder uit de periode van de Gouden Eeuw. Hij was gespecialiseerd in de vervaardiging van (vruchten)stillevens.  Hij trouwde voor de eerste keer op 6 juni 1627 in Haarlem met Jacobtge Abrahams, en voor de tweede keer op 16 februari 1648 in Haarlem met Belitgen Cornelisdr Venen. Aangezien hij de vader was van Andries Koets (ca. 1622 – ca. 1661), kan hij vóór zijn huwelijk met Jacobtge Abrahams al met iemand anders getrouwd zijn geweest. In 1634 was hij lid van het Sint-Lucasgilde.  Koets behoorde met plaats- en tijdgenoten als Floris van Dyck, Nicolaes Gillis en Floris van Schooten tot de vroegste Hollandse stillevenschilders. Zoals uit de signeringen blijkt, werkte hij regelmatig samen met Pieter Claesz. en ook met Jan van de Velde (III). Koets nam daarbij vooral het afbeelden van de vruchten voor zijn rekening.  Hij was de vader en leermeester van Andries Koets, die eveneens vruchtenstillevens schilderde.",male,1592,1654,Haarlem,Haarlem
Philips Koninck,Q166379,"Philip(s) (de) Koninck (Amsterdam, 1619 - aldaar, 6 oktober 1688) was een Nederlands kunstschilder behorend tot de Hollandse School. Naast schilder was Philips Koninck ook reder en baatte hij een scheepsdienst uit tussen Amsterdam en Rotterdam.  Philips was de jongste van zes zonen van de welgestelde goudsmid Aert de Koninck; hij vertrok rond 1637 naar Rotterdam waar hij tot 1640 in de leer was bij zijn vijf jaar oudere broer, de kunstschilder Jacob Koninck. In de inventaris van zijn vader, April 1639, bevond zich al een vrouwenhoofd en een zelfportret, zodat het zeer waarschijnlijk is dat hij onder  leiding van zijn oudere broer zowel portret- als figuurstudie beoefende.  Philips Koninck trouwde in 1640 met Cornelia Furnerius - zus van Abraham Furnerius, die een leerling was van Rembrandt; twee jaar later stierf ze. Kort na dit huwelijk verhuisde hij naar Amsterdam en was daar mogelijk zelf enige tijd werkzaam in  Rembrandts atelier; in ieder geval werden ze bevriend en vertoonde zijn vroege werk duidelijk de invloed van Rembrandt, met name in de losse schilderwijze en het gebruik van warme tinten. Volgens de toenmalige Nederlandse schrijver over schilderkunst, Arnold Houbraken - een leerling van Samuel van Hoogstraten die op zijn beurt leerling was van Rembrandt - voltooide Koninck zijn opleiding in het atelier van Rembrandt; het wordt echter in onze tijd betwijfeld of hij daadwerkelijk in Rembrandts atelier heeft gewerkt. Hij was bovendien een neef van Salomon Koninck, die in de stijl van Rembrandt werkte. Er zijn gevonden documenten die bewijzen dat P. Koninck ook na Rembrandts faillissement en gedwongen verhuizing naar een huisje in de Jordaan nog contact met de meester had.  In 1657 trouwde hij opnieuw, nu met Margaretha van Rijn. Het echtpaar woonde op de Keizersgracht en kreeg daar acht kinderen. Opmerkelijk is dat naast zijn schilderen Philips Koninck een reder was en bovendien een veerdienst tussen Rotterdam en Amsterdam onderhield; maar ook andere schilders uit zijn tijd verdienden hun noodzakelijke neveninkomsten als herbergier of waard, zoals Jan Steen en Johannes Vermeer.  Een langdurige en goede vriend was de dichter / schrijver Joost van den Vondel, van wie hij meerdere keren portretten heeft geschilderd en getekend. Het laatste portret van de dichter maakte hij kort voor diens dood in 1679; hij was een van degenen die Vondel in zijn laatste levensjaren het meest bezocht. Dat Koninck ook in het buitenland bekendheid genoot wordt aangetoond door de aankoop van een van zijn zelfportretten voor de Zelfportretten-galerij van de groothertog van Toscane. Zijn landschappen brachten in de 17e eeuw vergelijkbare prijzen op als werken van andere kunstschilders, zoals A. Bredius uit Haarlem; in 1657 werden twee van zijn landschappen op respectievelijk 130 en 60 fl getaxeerd. Dit toont aan dat zijn landschapsschilderijen gedurende zijn eigen leven beslist niet ongezien zijn gebleven. Ook heeft hij nog in de periode van 1650 tot 1670 burgers van aanzien geschilderd, zoals raadsheren, professoren en bemiddelde burgers.  Het lijkt erop dat hij in de laatste tien jaar van zijn leven weinig meer geschilderd heeft en kort na zijn dood al snel in de vergetelheid is geraakt. In 1686 werd hij ziek  en stierf in 1688 te Amsterdam; de begraafkosten bij zijn overlijden bedroegen 600 gulden, een jaarsalaris in die tijd! Zijn weduwe verzamelde porselein.  P. Koninck schilderde genrestukken, landschappen en portretten. Met name zijn portretten en genre-stukken werden in zijn eigen tijd geprezen om hun gelijkenis en levendigheid, o.a. door Vondel die verschillende lofdichten op zijn schilderijen schreef, en door Jan Vos die schreef:  Ook later presenteerde Houbraken in zijn schildersboek De groote schouburgh.. van c. 1721 Koninck vooral als de beroemde schilder van portretten en historie-stukken:   Houbraken schreef ook dat hij vooral Vondel naschreef, die immers al gezegd had wat er te zeggen viel. Opmerkelijk is dat Houbraken ook in 1721 nog geen woord besteedde aan de vele landschappen van Koninck. Des te gretiger bekritiseerde hij Rembrandts portret- en figuurschilderijen met zijn vaak donkere achtergronden, door deze te vergelijken met de heldere, en kleurigere achtergronden van Koninck:  In onze tijd is Koninck vooral bekend geworden als Nederlands Gouden Eeuw-schilder bij uitstek van weidse panorama-landschappen. Karakteristiek in zijn werkwijze was het creëren van brede en vlakke landschappen - die hij echter opbouwde uit talloze stipjes, als de knopen van een tapijt.. Hij componeerde zijn grote landschapspanorama's als zicht vanaf een heuveltop of een andere verhoging in het terrein. Slingerende rivieren en sterk doorwerkte wolkenluchten domineren vaak zijn heuvelachtige landschappen met hun diepe, donkere schaduwzones. Aanvankelijk bracht Koninck nog edellieden en paleizen aan in zijn landschappen, maar op het hoogtepunt van zijn loopbaan verdwenen deze figuren, en kregen zijn landschappen hun typisch Nederlandse karakter.  Simon Schama merkte op dat in zijn landschappen de menselijke figuren gekrompen zijn tot slechts bijkomstigheden; deze werken hebben volgens hem een zekere cartografische kwaliteit, hoewel andere kunsthistorici dat juist ontkennen, omdat Koninck in zijn atelier voor het samenstellen van zijn landschappen veel losse beeld-elementen met elkaar combineerde in het schilderij. De meeste van zijn landschappen kunnen ook niet geïdentificeerd worden naar bestaande locaties zoals slot Bentheim bij Ruysdael of Gezicht op Rhenen. Wat wel als terugkomend grondmotief voor zijn werk gezien kan worden zijn de boomrijke vlakke gebieden waardoor een rivier zich slingert, die op plekken in Gelderland zijn terug te vinden.   De schrijver Kees Vollemans is vele malen naar het Boymans Van Beuningen-museum in Rotterdam getrokken om daar telkens opnieuw Konincks schilderij 'Vergezicht over een vlak land' uit 1664 te bekijken.  Vollemans schreef circa 1998 als zijn conclusie:   De werken van Philips Koninck zijn in diverse musea te zien, onder andere in:",male,1619,1688,Amsterdam,Amsterdam
Salomon Koninck,Q1344948,"Salomon (de) Koninck (Amsterdam, 1609 – aldaar, begraven 8 augustus 1656) was een Nederlands schilder en graveur behorend tot de Hollandse School. Hij schilderde hoofdzakelijk genrestukken en portretten.  Hij was de zoon van een goudsmid, afkomstig uit Antwerpen en een neef van Jacob en Philips Koninck. Salomon was een leerling van  Pieter Lastman, David Colijns, François Venants en Claes Cornelisz. Moeyaert. Hij was sinds 1630 lid van het Sint-Lucasgilde. Hij bevond zich voortdurend in de omgeving van Rembrandt en in de academie van Hendrick van Uylenburgh. Maakte veel kopieën van composities van Rembrandt. Bekende werken zijn de filosoof en de goudweger. Zijn schilderijen vallen op door een warm coloriet. Hij was getrouwd met een dochter van Adriaen van Nieulandt en later met een zus van Anthonie Verstraelen.",male,1609,1656,Amsterdam,Amsterdam
Pieter Cornelisz Kunst,Q2283466,"Pieter Cornelisz. Kunst (Leiden, 1484/1490 - aldaar, 1560/1561) was een Nederlandse kunstschilder en glasschrijver (graveur).  Kunst was een van de drie zonen van de kunstschilder Cornelis Engebrechtsz.. Hij was een leerling van zijn vader en werkte behalve als kunstschilder ook als glasschrijver. Hij maakte historische allegorieën, tekeningen en glasgravures. Zijn broers Cornelis Cornelisz Kunst en Lucas Cornelisz de Kock waren eveneens kunstschilder. In 1509 trouwde Kunst met Marijtgen Gerritsdr van Dam, met wie hij een zoon en dochter kreeg: Adriaen Pietersz, die ook glasschrijver was, en Marijtgen.",male,1484,1561,Leiden,Leiden
Pierre Jean van de Laar,Q21787618,"Pierre Jean van de Laar, eigenlijk Pieter Johannes van de Laar (Kessel, 1 april 1871 – Heerlen, 17 februari 1943) was een Nederlands schilder verbonden aan de kunstwerkplaatsen Cuypers & Co. in Roermond.  Hij was een zoon van Willem van de Laar en zijn vrouw Gertruid Hendriks. Zijn vroegst bekende werk dateert van 1899. Op 6 oktober 1902 trouwde hij met de ‘dienstmeid’ Maria Helena Wennekers. Vervolgens vestigde hij zich in Roermond, waar hij in ieder geval tot 1937 actief was als schilder. Van de Laar schilderde christelijk-religieuze voorstellingen, landschappen, stadsgezichten en portretten.",male,1871,1943,,Heerlen
Nicolaes Lachtropius,Q3339934,"Nicolaes Lachtropius (ca. 1630 - Alphen aan den Rijn, 1711) was een Nederlands kunstschilder uit de periode van de Gouden Eeuw. Hij vervaardigde voornamelijk stillevens, met name met bloemen en vruchten, werkend in de stijl van Otto Marseus van Schrieck.  Lachtropius was een zoon van de gelijknamige predikant, ook bekend als Nicolaes Lachterop. Bekend is dat hij van 1656 - 1668 actief was in Amsterdam en vervolgens weer in Alphen aan den Rijn. Hier heeft hij voor de penningmeester van de Acht Westsluizen van Delfland een koets beschilderd en maakte daarvan gebruik, zo meldt het Nieuw Nederlandsch Biografisch Woordenboek, om bij deze persoon wat van zijn werken te deponeren om op die manier wat klandizie te trekken, die in Alphen niet ruim voorradig was.",male,1640,1700,,
Pieter van Laer,Q576907,"Pieter Jacobsz. van Laer of van Laar (gedoopt Haarlem, 15 december 1599 – aldaar (?), vermoedelijk najaar 1642), aanvankelijk P.J. Boddink genoemd, was een Nederlands schilder en graficus. Hij was meer dan tien jaar actief in Rome en stond bekend om genretaferelen, dierenschilderijen en landschappen geplaatst in de omgeving van Rome.  Hij was een actief lid van de vereniging van Vlaamse en Nederlandse kunstenaars in Rome die bekend stond als de Bentvueghels. Zijn bijnaam in deze groep was Il Bamboccio (De lelijke pop). De stijl van genreschilderen die hij introduceerde werd gevolgd door andere Noordelijke en Italiaanse schilders in Rome. Deze volgelingen werden bekend als de Bamboccianti en een schilderij in deze stijl als een Bambocciata (meervoud: Bambocciate).  Van Laer was mogelijk een leerling van Esaias van de Velde (1587-1630). Na een studiereis door Frankrijk vertrok hij met zijn broer Roelant naar Italië, waar hij zich in 1625 in Rome vestigde. Hier maakte hij kennis met schilders als Claude Lorrain, Nicolas Poussin en Joachim von Sandrart. Ook sloot hij zich aan bij de Bentvueghels, een groep Nederlandstalige schilders in Rome, die de gewoonte had haar leden een passende bijnaam (de zogenaamde 'bentnaam') te geven.  Van Laers bentnaam was 'Il Bamboccio (variaties: Bambotio, Bamboots) hetgeen 'lappenpop' of 'lelijke pop' betekent.  Dit was volgens de vroege biograaf Joachim von Sandrart een verwijzing naar zijn vreemde lichaamsbouw: ongewoon lange benen, korte borst en bijna geen nek.  Aanvankelijk deelde hij een woning in de Via Margutta in de Romeinse parochie van Santa Maria del Popolo met zijn landgenoten Cornelis Schut, Jacob de  Bisschop en Alexander van Welinckhoven (1606-1629).  Later deelde hij een woning met Stephano Cortes en Giovanni di Filippo del Campo, wiens leerling hij mogelijk was.  Omstreeks 1639 keerde hij weer terug naar Nederland, waar hij tot 1642 voornamelijk in Haarlem actief was. In 1641 verscheen een tekening van hem in het Haarlems liedboek, maar daarna verdwijnt hij uit beeld. In het testament van zijn zus uit 1654 wordt vermeld dat hij op dat moment 12 jaar eerder overleden was.  Net als bij andere italianisanten is de Italiaanse invloed duidelijk merkbaar in zijn landschappen. Van Laer vulde deze echter aan met genretaferelen – herders, boeren, marktkooplui, feesten, enz – met een typisch Nederlands karakter. Dit bleek een gouden greep die veel navolging kreeg bij andere Nederlandse en Vlaamse italianisten in Rome, die, naar zijn bijnaam de Bamboccianti worden genoemd. Gerard de Lairesse, pleitebezorger van het classicisme vond het maar niets en weet de 'teloorgang' van de schilderkunst in de 17e eeuw aan deze bambootsiades. Tot zijn grafisch werk behoren series etsen met paarden, runderen, honden en herders.",male,1599,1642,Haarlem,Haarlem
Gerard de Lairesse,Q533958,"Gerard (de) Lairesse (ook Gérard de Lairesse) (Luik, gedoopt 11 september 1640 – Amsterdam, begraven 21 juli 1711) was een classicistisch kunstschilder en graficus uit de Gouden Eeuw. Hij schilderde voornamelijk historische, allegorische en mythologische scènes, vaak gebaseerd op Ovidius of andere letterkundige werken. In Frankrijk noemde men hem dan ook de ""Nederlandse Poussin"".  De Lairesse is vooral bekend door zijn plafond- en schoorsteenstukken, en de geleerde boeken Grondlegginge der teekenkonst (1701) en Het groot schilderboeck (1707), die van grote invloed waren op de 18e-eeuwse (behang)schilders, zoals Jacob de Wit. Bekende werken van De Lairesse zijn Allegorie van de vijf zintuigen (1668), De zelfmoord van Dido (1668), Diana en Endymion (circa 1680).  Werk van De Lairesse hangt in het Rijksmuseum en het Amsterdams Historisch Museum; het Louvre in Parijs; de National Gallery of Art in Washington D.C.; de National Portrait Gallery en Tate Gallery in Londen; het Neues Schloss in Bayreuth en vele andere musea. In de winter van 2016/2017 was er een overzichtstentoonstelling van Gerard de Lairesse's werk in het Rijksmuseum Twenthe in Enschede. Er werd ook een internationaal congres over De Lairesse gehouden.  De Lairesse werd geboren in Luik. Zijn eerste opleiding kreeg hij, evenals zijn broers, bij zijn vader, de schilder Reinier de Lairesse. Vanaf 1655 volgde hij lessen bij de Luikse schilder Bertholet Flémal, wiens classicistische stijl grote invloed had op de jonge De Lairesse. Toen zijn oudste broer van een studiereis terugkeerde uit Italië, bracht deze het boek van Cesare Ripa mee. Gerard oefende elke dag en had met zijn tekeningen al succes op school. Zijn eerste opdrachten kreeg hij in Keulen van keurvorst Maximiliaan Hendrik van Beieren, die tevens prins-bisschop van Luik was. In 1664 vluchtte hij naar Maastricht, na een vechtpartij met twee zussen, waarvan hij een een trouwbelofte had gedaan, maar die hij verbrak. Hij liep een snee in zijn kaak op en zat vervolgens de vrouwen achterna met zijn degen. Door dat schandaal moest hij vluchten.  In Navagne bij Maastricht trouwde hij met zijn nicht Maria Salme en ging daarna naar Utrecht.  Nadat zijn schilderstalent was ontdekt door Gerrit van Uylenburgh, verhuisde hij in 1665 naar Amsterdam als gevolg van een sentimenteel drama. Bij zijn eerste bezoek aan het atelier van de kunsthandelaar op de Lauriergracht, was iedereen zichtbaar onder de indruk van zijn uiterlijk. De Lairesse sprak nauwelijks Nederlands, haalde een viool tevoorschijn en begon te spelen. Uylenburgh betaalde slecht en na twee maanden begon De Lairesse voor zichzelf. Hij schilderde in deze periode voornamelijk decorstukken voor het theater en maakte illustraties voor het toneelwerk van Andries Pels en voor de kunstverzamelaar Gerrit Reynst. De Lairesse werd gastheer van Nil Volentibus Arduum in zijn huis op de Nieuwmarkt. In 1672 kwam De Lairesse op straat in de problemen vanwege zijn Franstaligheid (Rampjaar!) en werd korte tijd opgesloten onder het stadhuis. Aan het eind van zijn leven woonde de schilder aan de Prinsengracht, tussen de Spiegelgracht en de Weteringstraat.  De Lairesse werd een van de populairste schilders in Nederland in de tweede helft van de 17e eeuw. Veel notabelen stelden prijs op zijn gezelschap en plaatsten opdrachten. Hij hield zich bezig met het schilderen van interieurs in Amsterdamse koopmanshuizen. Tussen 1675 en 1683 decoreerde hij het huis Messina van de textielmagnaat Philips de Flines aan de Herengracht 164 met vijf allegorieën op de kunst, geschilderd in grisaille. In 1687 maakte hij met de landschapsschilder Johannes Glauber vier schilderingen voor het huis van Jacob de Flines (Herengracht 132), nu in het bezit van het Rijksmuseum. Ook de plafonddecoraties van Herengracht 446, bewoond door Andries de Graeff, en Herengracht 539, nu in het Metropolitan Museum of Art en Herengracht 458, een Allegorie op de Vrede van Munster, nu in het Vredespaleis, zijn van zijn hand. Hij leverde plafondstukken voor een zaal in het Binnenhof, die hij in 1688 beschilderde en naar hem is vernoemd, het Paleis van Justitie, Paleis Soestdijk en Paleis 't Loo en maakte enkele portretten o.a. van stadhouder Willem III.  De veelzijdige kunstenaar tekende elke week naar model en illustreerde een belangrijk anatomisch werk van Govert Bidloo, Anatomia Humani Corporis (Ontleding des menschelyken lichaams) (1685). Hij beschilderde de buitendeur van het Theatrum Anatomicum in de Waag met een skelet en het plafond van het Leprozenhuis en de luiken van het orgel in de Westerkerk. De Lairesse was klein van stuk en legde een uitgesproken voorkeur voor gedrongen figuren aan de dag. Hij ried het gebruik van een (bolle) spiegel of waspoppetjes, die in alle standen konden worden opgeprikt, aan om een aanvaardbare voorstelling te creëren.  De Lairesse leed aan congenitale syfilis waardoor hij op vijftigjarige leeftijd zijn gezichtsvermogen begon te verliezen. Zijn misvormde neus met ingezakte neusrug (zadelneus) door syfilis, is duidelijk zichtbaar op het nietsverhullende portret dat Rembrandt in 1665 van hem schilderde. Nadat hij rond 1690 blind was geworden begon De Lairesse met het geven van colleges aan huis in de Spinhuissteeg. Hij verzamelde een aantal geïnteresseerden en leerlingen om zich heen, die hij tegen betaling een of twee keer per week zijn ideeën onderwees. De dictaten zijn verzameld door een van zijn drie zonen, en vergezeld van gravures. Ze zijn na veel vertraging uiteindelijk uitgegeven in twee delen onder de titel: Het groot schilderboek (Amsterdam 1707, 2e druk in 1712, 1714, 1716, 1740, 1836). Het boek werd vertaald in het Duits in 1728-1729, 1776, en 1784-1819. Een Engelse vertaling verscheen in 1738, 1778 en 1817; een Franse in 1787. Omdat het gebruikt werd op alle toonaangevende kunstacademies, en uitgereikt werd als beloning aan eersteprijswinnaars, oefende het boek grote invloed uit op de kunst in de 18e eeuw. Volgens De Lairesse diende de schilderkunst zich te richten op: ""... het verbeelden van deftige en stichtlijke zaaken, als fraaije Geschiedenissen en Zinnebeelden, Geestelijk en Moraal, de welke op een deugdzaame en betaamelijke wyze, ieder een tot vermaak en nuttigheid strekkende, moet worden uitgedrukt.  Het Groot Schilderboek bestaat uit dertien boeken: de eerste vijf boeken behandelen achtereenvolgens de techniek, de compositie, de leer van antiek en modern, de kleurenleer en de regels van licht en schaduw. Vervolgens gaat de schrijver over tot de verschillende genres, beginnende met de landschappen. Het zevende boek behandelt de portretten. Het achtste bespreekt de Griekse en Romeinse architectuur in verband met de schilderkunst, terwijl de verdere boeken gewijd zijn aan de plafondschildering, de beeldhouwkunst, het stilleven en het bloemstilleven. Het dertiende en laatste hoofdstuk handelt over de graveerkunst.",male,1640,1711,Liège,Amsterdam
Pieter Lastman,Q352864,"Pieter Pietersz. Lastman (Amsterdam, 1583 - Amsterdam, 4 april 1633) was een Nederlands schilder uit de Gouden Eeuw. Hij was een vernieuwer en vruchtbaar schilder van historiestukken, maar is vooral bekend als de leermeester van Rembrandt. Hij schilderde Bijbelse en mythische scènes met veel oog voor het landschap. Hij was een toonaangevende schilder en kenner van Italiaanse kunst aan het begin van de 17e eeuw. In zijn schilderijen ligt de expressie niet meer, zoals bij de maniëristen, in de gekunstelde, bewegende naakte lichamen, maar vooral in het gezicht, de handen en de voeten.   Lastman was de zoon van een stadhuisbode, die na de Alteratie werd ontslagen, omdat hij katholiek bleef. Zijn moeder was een gewaardeerd en beëdigd taxateur van goederen. Lastman groeide op in de Sint Jansstraat en kreeg schilderlessen van een broer van Jan Pietersz Sweelinck. Gerrit Sweelinck was in de leer bij Cornelis van Haarlem. Op zijn reis naar Italië tussen 1602 en 1606 heeft Lastman veel inspiratie opgedaan van de Italiaanse meesters. Vooral de werken van Paolo Veronese, Hans Rottenhammer, Caravaggio en Elsheimer hebben zichtbaar indruk op hem gemaakt. Hij ontwikkelde, in navolging van deze meesters, een retorische schilderstijl met felle kleuren en uitbundige gebaren. In Venetië ontmoette hij Jan Pynas.   Terug in Amsterdam vestigde Lastman zich bij zijn moeder in de Sint Antoniesbreestraat. Zij woonde naast burgemeester Geurt van Beuningen. Lastman leverde tweeëntwintig schilderijen (op koper) aan Christiaan IV van Denemarken. Claes Cornelisz. Moeyaert was waarschijnlijk betrokken bij deze opdracht. Lastman bracht de historieschilderkunst op internationaal niveau en is geprezen door dichters als Vondel en Theodore Rodenburg.   Lastman had twee jaar lang Jan Lievens als leerling, Rembrandt bleef slechts een half jaar in de leer en woonde bij hem in huis. Pieter Lastman bleef ongehuwd, alhoewel hij de zuster van Bredero had beloofd met haar te trouwen. In 1632 verhuisde hij naar zijn broer, vanwege zijn slechte gezondheid. Lastman was bevriend met de schilder Cornelis van der Voort.  Rembrandt bewonderde in Lastmans werken de accentuering en differentiatie van de handelende personen en hun plaatsing op verschillende niveaus. De werken van Pieter Lastman behoren tot de Barok. Hij is een van de Oude Hollandse Meesters.",male,1583,1633,Amsterdam,Amsterdam
Anthonie Leemans,Q986234,"Anthonie Leemans (Den Haag, 1631 - Amsterdam, 1673) was een Nederlands kunstschilder uit de periode van de Gouden Eeuw. Hij vervaardigde vanitas-, vruchten- en jachtstillevens, vaak met een trompe-l'oeil-effect, op groot formaat.  Leemans werd op 16 februari 1631 gedoopt in Den Haag. Hij was de oudere broer van de schilder Johannes Leemans, die werkzaam was in hetzelfde genre. Arnold Houbraken noemt in zijn werk De groote schouburgh der Nederlantsche konstschilders en schilderessen de naam van Leemans in het voorbijgaan als een kundig schilder van jachttaferelen en -benodigdheden, zonder overigens te vermelden over welke van de broers het gaat.  Anthonie Leemans was werkzaam in Den Haag in de periode 1650 - 1655. Hij trouwde er op 24 mei 1654 met Catharina van Nuyssenberch. Nadien vertrok hij naar Amsterdam, waar hij actief was van 1655 tot zijn dood. Hij was echter ook actief in andere Nederlandse plaatsen en het is eveneens mogelijk dat hij in Dordrecht is overleden.",male,1631,1673,The Hague,Amsterdam
Johannes Leemans,Q1915155,"Johannes Leemans (Den Haag, 1633 - aldaar, 1688) was een Nederlands kunstschilder uit de periode van de Gouden Eeuw. Hij vervaardigde vanitas- en jachtstillevens, vaak met een trompe-l'oeil-effect, op groot formaat. Veel van de werken vertonen een vogelkooi en bijpassende jachtbenodigdheden.  Leemans was de jongere broer van Anthonie Leemans. Ze werkten beiden in hetzelfde genre. Arnold Houbraken noemt in zijn werk De groote schouburgh der Nederlantsche konstschilders en schilderessen de naam van Leemans in het voorbijgaan als een kundig schilder van jachttaferelen en -benodigdheden, zonder overigens te vermelden over welke van de broers het gaat.  Afgezien van een kort verblijf in Amsterdam was Johannes Leemans zijn hele leven werkzaam in Den Haag, waar hij op 19 juli 1688 werd begraven.",male,1633,1688,The Hague,The Hague
Pieter Leermans,Q348688,Pieter Leermans (ca. 1635 - 1707) was een Nederlands kunstschilder uit de periode van de Gouden Eeuw. Hij vervaardigde portretten en historie- en genrestukken.  Over het leven van Leermans is niets met zekerheid bekend. Hij was actief in Leiden in de tweede helft van de 17e eeuw. Gedateerde werken zijn bekend uit de periode 1649 tot 1682.   Zijn werk doet qua stijl en ook soms de keuze van zijn thema's de invloed vermoeden van Gerrit Dou. Hij past ook diens uiterst minutieuze werkwijze toe. Op grond hiervan is het niet uitgesloten dat hij bij Dou in de leer is geweest.  Op grond van de weinige gegevens wordt Leermans wel gerekend tot de kring van de Leidse fijnschilders.  Volgens het RKD was hij een portretschilder van historische allegorieën en is hij ook gekend als Lieremans.,male,1635,1706,,City of Brussels
Peter Lely,Q161336,"Peter Lely (Soest (Duitsland), 14 september 1618 – Londen, 30 november 1680) was een Engelse kunstschilder van Nederlandse oorsprong. Hij was de populairste portretschilder in Engeland vanaf ongeveer 1640 tot aan zijn dood. Hij was ook kunstverzamelaar en bezat vooral veel tekeningen van andere kunstenaars.  Lely werd geboren als Pieter van der Faes uit Nederlandse ouders in Soest in Westfalen, waar zijn vader een ambtenaar was in dienst van het leger van de keurvorst van Brandenburg. Lely studeerde schilderkunst in Haarlem, waar hij mogelijk bij Pieter de Grebber in de leer is geweest. Hij werd een meester van het Sint-Lucasgilde in Haarlem in 1637. Hij was bekend onder de achternaam ""Lely"" (nu en dan gespeld als ""Lilly"") vanwege een lelie op de gevel van het huis waar zijn vader in Den Haag geboren was. Hij arriveerde in Londen rond 1641.  Zijn vroege Engelse schilderijen waren hoofdzakelijk mythologische of godsdienstige taferelen of portretten in een pastoraal landschap. Ze tonen invloeden van Antoon van Dyck en de Nederlandse barok. Zijn portretten werden goed ontvangen, en hij volgde Van Dyck op als de populairste portretschilder in Engeland. Hij werd freeman van het schildersgilde in 1647 en was portretschilder voor koning Karel I van Engeland.  Zijn talent zorgde er waarschijnlijk voor dat hij zijn carrière na de executie van Karel kon voortzetten, en hij schilderde Oliver Cromwell, (naar die zei ""met wratten en al"") en ook Richard Cromwell. In die jaren schreef de dichter Sir Richard Lovelace twee gedichten over Lely, Peinture en See what a clouded majesty....  Na de restauratie van het koningshuis werd Lely in 1661 door Karel II benoemd tot hofschilder met een toelage van £200 per jaar. Lely werd een genaturaliseerd Engels onderdaan in 1662.  Er was bijzonder veel vraag naar zijn werk, en Lely en zijn studio was bijzonder productief. Nadat hij het hoofd van een geportretteerde had geschilderd, waren het vaak zijn leerlingen die het portret voltooiden. Zo komt het dat er een enorme hoeveelheid werk van Lely bekend is. Onder zijn beroemdste schilderijen is een reeks van 10 portretten van dames van het koninklijk hof, die als de ""Beauties of Windsor"" bekendstaan, en een serie van 12 van de admiraals en de kapiteins die in de Tweede Engels-Nederlandse Oorlog vochten, en die nu bekend staat als de ""Flagmen of Lowestoft"".  Lely speelde een belangrijke rol bij de introductie van de mezzotint in Groot-Brittannië, mede doordat hij daarin een mogelijkheid zag om zijn portretten bij een breder publiek bekend te maken. Hij moedigde Nederlandse mezzotintartiesten aan om naar Groot-Brittannië te komen om zijn werk te kopiëren, en stond daarmee aan de wieg van de Engelse mezzotinttraditie.  Hij trad ook op als Londense agent van de Amsterdamse kunsthandelaar Gerrit van Uylenburgh. En hij was een verzamelaar van oude meesters, met werken van Paolo Veronese, Titiaan, Claude Lorrain en Rubens. Hij bezat een fabelachtige verzameling van tekeningen. Zijn verzameling werd opgedeeld en werd na zijn dood verkocht, wat de immense som van £26.000 opleverde.  Lely werd in 1680 geridderd. Hij stierf spoedig daarna voor zijn schildersezel in Covent Garden, tijdens het schilderen van een portret van de hertogin van Somerset. Hij werd begraven in St Paul’s Church in Covent Garden.  Waterhouse, Ellis. Painting in Britain 1530 to 1790. Fourth Edition, New York, Viking Penguin, 1978.",male,1618,1680,Soest,Covent Garden
Jacob Levecq,Q1875798,"Jacobus Leveck (Dordrecht, 1634 - aldaar, 1675), ook wel Levecq, Lavecq of l'Evesque, was een Nederlands kunstschilder en prentenverzamelaar. Als schilder vervaardigde hij voornamelijk portretten.  Hij werd geboren als zoon van de koopman Jaques Jaquesz Levesque (overleden 1660) en Soetgen Antheunisdr van Haerlem (overleden 1655). Leveck ging in de periode 1653 - 1655 in Amsterdam in de leer bij Rembrandt. De invloed van Rembrandt is merkbaar in met name de vroege werken van Leveck, waarin hij gebruikmaakt van een losse toets en clair-obscureffecten. Zijn latere werk is gladder en eleganter van aard, in navolging van het werk van Jan de Baen en Govert Flinck.  Toen Leveck na de dood van zijn vader in 1660 wat geld erfde, stelde hem dat in staat een reis naar Frankrijk te maken, waar hij Parijs en Sedan bezocht en enkele portretten schilderde. De schilder en schrijver Arnold Houbraken, die zelf enige tijd in de leer was bij Leveck, vermeldt in zijn werk De groote schouburgh der Nederlantsche konstschilders en schilderessen dat het geld snel op was, aangezien de kunstenaar kennelijk meer van gezelschap hield dan van schilderen. Hij keerde spoedig terug naar Dordrecht, waar hij zijn verdere leven zou wonen en werken. Hij schilderde onder andere het portret van Mattheus Eliasz van den Broucke omstreeks 1665, toen 13 jaar oud en later bekend als VOC directeur in de Bengalen.  Leveck verzamelde ook prenten en tot zijn verzameling behoorde onder andere een acquarel van Peter Paul Rubens.  Houbraken verbleef als leerling bij Leveck tijdens de laatste maanden van diens leven. De schilder was ziekelijk en had bovendien de zorg voor zijn blinde halfbroer Aernout. Hij schilderde in die periode derhalve weinig. Aernout overleed in januari 1675, en Leveck zelf niet lang daarna.  Leveck werd op 2 september 1675 in Dordrecht begraven.",male,1634,1675,Dordrecht,Dordrecht
Judith Leyster,Q232423,"Judith Leyster (Haarlem, juli 1609 – Heemstede, begraven 10 februari 1660) was een Nederlandse schilderes uit de 17e eeuw die zich vooral in genrestukken specialiseerde. Als een van de weinige vrouwelijke schilders in de Nederlanden tijdens de Gouden Eeuw was zij ook het enige vrouwelijke lid van het Haarlemse schildersgilde. Judith Leyster specialiseerde zich in genreschilderkunst.  Judith Leyster werd op 28 juli 1609 gedoopt in de Grote Kerk in Haarlem. Zij was het achtste kind van Jan Willemsz en zijn vrouw Trein Jaspersdr in een rij van negen. Haar vader was eigenaar van een brouwerij, de Leystar. In 1628 verhuisde ze met haar familie naar Vreeland in de provincie Utrecht, waar zij mogelijk in contact kwam met de Utrechtse caravaggisten Hendrick Terbrugghen en Gerrit van Honthorst. In september 1629 gingen Judiths ouders naar Zaandam. Onbekend is of Judith met hen meeging of dat ze terugkeerde naar Haarlem, waar zij later zelfstandig als kunstschilder ging werken. In ieder geval was ze in 1631 getuige bij de doop van een van de kinderen van Frans Hals. Gezien haar schildertechniek is zij waarschijnlijk ook een leerlinge geweest van Frans Hals, maar waarschijnlijk ook van Frans de Grebber.  Haar eerste bevestigde gesigneerde werk dateert uit 1629 “de Serenade”. Kenmerkend is het monogram waarmee ze in ieder geval tot aan haar huwelijk signeerde; een ""ster"" vormde een toespeling op haar familienaam: Leyster. In 1633 werd Judith toegelaten tot het Sint-Lucasgilde. Ze was daarmee een van de slechts twee vrouwen die in de zeventiende eeuw tot het Haarlemse kunstenaarsgilde werden toegelaten.  Ze trouwde op 1 juni 1636 in Heemstede met de kunstschilder Jan Miense Molenaer en kreeg vijf kinderen: Johannes (1637), Jacobus (1639), Helena (1643), Eva (1646) en Constantijn (1650). De zorg voor haar gezin vormde waarschijnlijk een belemmering voor haar schilderscarrière, aangezien er nauwelijks werk van haar bekend is van na 1636, hoewel Leyster als een betere schilder wordt gezien dan haar echtgenoot. In elk geval schilderde ze waarschijnlijk niet meer onder eigen naam. Er wordt gedacht dat ze schilderde in het atelier van haar man.  In 2009 werd een bloemstilleven van haar herontdekt. Het was ondertekend met 'Judith.molenaers 1654'. Verondersteld wordt dat dit hetzelfde schilderij is dat voorkomt in een inventarislijst die vlak na haar overlijden werd opgemaakt. Daarin komt het werk blompotje van Juffr. Molenaer voor. In 2016 werd in een Brits landhuis een zelfportret opnieuw herkend als een van haar werken. Dat was eerder al gebeurd in 1957. Het dateert uit ca. 1653.  In het najaar van 1659 werd Leyster, net als haar man, erg ziek. Ze overleed enkele maanden later en werd op 10 februari 1660 in Heemstede begraven. Haar man bleef achter met de twee nog levende kinderen en overleed acht jaar later.  Ze werd als een van de eerste vrouwen uitgeroepen tot ""meesterschilder"", wat haar het recht verleende een eigen werkplaats te openen en leerlingen aan te nemen. Professionele vrouwelijke kunstschilders uit de Nederlanden die haar voor waren, waren in elk geval Margaretha van Eyck (overleden 1426) en Ruth de Hooge (ingeschreven als meesteres in het Sint-Lucasgilde in 1453). Zij raakte in de vergetelheid, waardoor veel van haar werk werd toegeschreven aan Frans Hals.  Judith Leyster maakte portretten, stillevens en vooral genrestukken (scènes uit het dagelijks leven). Voor zover bekend was zij de enige vrouw in de 17-de eeuw die zich waagde aan deze figuurstukken, die in die tijd als bijzonder lastig golden. Zij was daarin vernieuwend. Ook in haar portretten experimenteerde ze met licht-donker-effecten, waardoor de gezichtsuitdrukkingen expressiever werden. Haar schilderijen kenmerken zich door een losse penseelvoering, die destijds niet gebruikelijk was. Qua compositie richtte ze zich op het hoofdonderwerp en besteedde ze geen aandacht aan 'bijzaken'. Haar portretten kregen daardoor iets monumentaals. Na haar huwelijk richtte ze zich op natuurstudies en stillevens. Ze bleef vasthouden aan haar 'losse' schilderstijl. Het werk van Judith Leyster valt onder de Barok.  Aan Judith Leyster worden 48 werken toegeschreven. Twaalf daarvan zijn onvindbaar en van zeven andere is niet zeker of ze daadwerkelijk van haar hand zijn.  Bekende werken zijn:  Musea waar schilderijen van Judith Leyster te vinden zijn:  Van 19 december 2009 t/m 9 mei 2010 organiseerden de National Gallery of Art in Washington en het Frans Hals Museum in Haarlem een tentoonstelling ter gelegenheid van haar 400e geboortedag. Met onder andere een 'Zelfportret' (circa 1630) en tien andere topstukken. Op deze tentoonstelling was ook het schilderij Stilleven van een vaas met bloemen uit 1654 te zien, dat zich tot december 2009 in een Belgische privécollectie bevond.  Er zijn straten naar haar vernoemd in onder andere Alkmaar, Amstelveen, Den Haag, Haarlem, Heemstede, Hendrik-Ido-Ambacht, Raamsdonksveer, Helmond, Meppel, Pijnacker en Gilze-Rijen.  Ter gelegenheid van het vierhonderdjarig bestaan van de Oude Kerk in Heemstede werd in juni 2025 een glaskunstwerk van de Nederlandse kunstenares Ellen Brouwers onthuld waarin naast Adriaan Pauw en Nicolaas Beets een portret is afgebeeld van Judith Leyster. Zij is in deze kerk getrouwd en begraven op de inmiddels geruimde begraafplaats naast de kerk.  Eveneens werd in dat jaar een musical opgevoerd in diezelfde kerk met de titel Judith, waarin het historische verhaal van Judith Leyster verweven wordt met het leven van een hedendaagse scholiere Judith die haar eigen weg door het leven zoekt en het verhaal van de Bijbelse Judit. De musical werd geschreven en geregisseerd door de Heemsteedse theatermaakster Marieke Reehoorn.",female,1609,1660,Haarlem,Heemstede
Jan Lievens,Q430783,"Jan Lievens (Leiden, 24 oktober 1607 - Amsterdam, 4 juni 1674) was een Nederlands kunstschilder en tekenaar, die in zijn jonge jaren nauw met Rembrandt van Rijn samenwerkte.  Lievens werd geboren in Leiden als zoon van Lieven Hendriksz., een borduurder, en Machtelt Jans van Noortzant. Toen hij acht jaar was, ging Lievens in de leer als schilder, eerst in Leiden bij Joris van Schooten, en twee jaar later bij Pieter Lastman in Amsterdam. Nauwelijks veertien jaar oud was hij terug en deed iedereen versteld staan met zijn teken- en schilderwerken. Rembrandt werd in 1625 ook leerling van Lastman, maar die keerde na een half jaar terug naar Leiden.  Stadhouder Maurits van Nassau, prins van Oranje, kocht omstreeks 1620 een levensgroot schilderij van Lievens. Het stelt een man voor die leest bij het licht van brandende turf. Via de Engelse ambassadeur kwam het werk bij koning Jacobus I van Engeland. Hierdoor werd hij op 31-jarige leeftijd uitgenodigd aan het Engelse hof te komen werken. Van 1632 tot 1634 werkte Lievens dan ook in Londen. In Engeland schilderde hij een portret van Thomas Howard.  Van 1635 tot 1644 woonde hij in Antwerpen, waar hij samenwerkte met Adriaen Brouwer. Hij trouwde op 23 december 1638 met Suzanne Colyn de Nole, de dochter van de beeldhouwer Michiel Colyns. Na haar dood hertrouwde hij in 1648 met Cornelia, de zuster van Jan de Bray.  Amalia van Solms liet hem in 1650 een bijdrage leveren aan de decoratie van de Oranjezaal in Paleis Huis ten Bosch. Tussen 1653 en 1655 werkte hij aan slot Oranienburg voor Amalia's dochter Louise Henriëtte van Nassau, echtgenote van Frederik Willem van Brandenburg. Lievens was hofschilder in Den Haag en Berlijn en verhuisde daarna naar Amsterdam. Na de dood van Govert Flinck in 1660 kregen Lievens, Jordaens, Jurriaen Ovens en Rembrandt door de gebroeders Cornelis en Andries de Graeff de opdracht een aantal grote schilderijen (5,5 × 5,5 m.) te leveren voor de decoratie van het nieuwe stadhuis op de Dam in Amsterdam. Ook Ferdinand Bol heeft, tevergeefs, schetsen gemaakt in de hoop een opdracht te krijgen. Rembrandt kreeg zijn inzending De samenzwering van de Bataven onder Claudius Civilis teruggestuurd, terwijl die van Lievens, Brinio op het schild geheven, nog op zijn plaats hangt. In 1663 reisde hij samen met Gerbrand van den Eeckhout naar Gelderland.  Een tiental jaren voor zijn dood noemde Lievens zichzelf nog ""ongeëvenaard in heel Europa"". Hoewel hij erkend werd als een topschilder werd hij niet rijk van zijn kunst. Mogelijk leefde hij op te grote voet of hij raakte na 1672, toen de kunstmarkt instortte, in financiële moeilijkheden. Zijn kinderen weigerden de erfenis te aanvaarden.  Lievens' correspondenties met Johan de Witt en Pieter de Graeff bevinden zich in het Amsterdam Museum.  Lievens' werk is sterk verweven met dat van Rembrandt, met wie hij in zijn vroege periode nauw samenwerkte en mogelijk van 1626 tot 1631 een atelier deelde[bron?]. Hun ambitie, hun aanvankelijke thematiek en stijl vertoonden sterke overeenkomsten en wederzijdse beïnvloeding. Constantijn Huygens, secretaris van stadhouder Frederik Hendrik, bezocht Lievens en Rembrandt te Leiden in 1628. Hij heeft die ontmoeting beschreven en hun werk vergeleken. Lievens toonde originaliteit en durf, Rembrandt meer diepte en inzicht. Beide jongemannen waren koppig - volgens Huygens - omdat ze weigerden naar Italië te gaan om hun stijl te verbeteren.  Lievens begon in het najaar van 1625 met het maken van etsen. We kennen uit die tijd twee prenten, De besnijdenis en De vlucht naar Egypte, die lange tijd aan Rembrandt werden toegeschreven. In 1628 begon ook Rembrandt met etsen. Het is waarschijnlijk dat Lievens hem de techniek van het etsen heeft geleerd. Volgens Rembrandtkenner Gary Schwartz en anderen ontleende Rembrandt veel vroeg materiaal aan Lievens. Rembrandt heeft een aantal oosterse koppen van Lievens nageëtst en die onder eigen naam op de markt gebracht zonder de naam van Lievens te vermelden. Bovendien antedateerde Rembrandt enkele van zijn werken, zodat het leek of Lievens door hem geïnspireerd was in plaats van andersom. Rembrandt zette ook in de jaren na 1630 zijn naam onder een aantal schilderijen en etsen van Lievens. Over contacten tussen Rembrandt en Lievens na 1631 is niets bekend. Rembrandt verkocht een schilderij van Jan Lievens na zijn faillissement.  Jan Lievens werd in zijn tijd in Leiden als een wonderkind beschouwd. Hij was in zijn geboortestad duidelijk populairder dan Rembrandt. Ook in de autobiografie van Huygens is een zekere voorkeur voor Lievens merkbaar. Dat beeld wordt bevestigd door de Beschryvinge der stad Leyden van Jan Janszoon Orlers uit 1641. Zijn tekst over Lievens is bijna twee keer zo lang als die over Rembrandt. Orlers hield op met schrijven over Rembrandt toen deze Leiden verliet, terwijl hij over Lievens nog uitgebreide informatie geeft tot aan 1640, kort voordat zijn boek verschijnt. Ook in het traktaat Lof der Schilder-konst van Philips Angel, dat in 1642 verscheen, krijgt Lievens veel meer aandacht dan Rembrandt.  Lievens schilderde in 1628-1629 een portret van Constantijn Huygens, die hierover schreef:  Lievens zag hierin waarschijnlijk een mogelijkheid zijn naam bekend te maken, omdat Huygens Frederik Hendrik van Oranje in kunstzaken adviseerde, dik bevriend was met de Engelse ambassadeur en veel invloedrijke mensen kende.  Jan Lievens was een historie- en portretschilder, maar anders dan Rembrandt maakte hij ook wel stillevens. Na 1632 maakte Lievens' stijl grote veranderingen door. Tijdens zijn driejarig verblijf in Engeland onderging hij invloed van de schilderijen van Anthony van Dyck en in Antwerpen van Peter Paul Rubens. Lievens' stijl werd barok en hij schilderde meer dan levensgroot.  Een van Lievens' bekendste schilderijen is een Jongensportret (dat door Rembrandt is geretoucheerd). Lievens maakte vermoedelijk ook een portret van Rembrandt, herkenbaar aan zijn krullende bruine haar. Rembrandt is afgebeeld in een fantasiekostuum, met een muts, een militaire ringkraag en een lichte halsdoek. Dit is een voorbeeld van Lievens' overeenkomst met de stijl van Rembrandt en Caravaggio: veel donkere tinten en sterk clair-obscur. Als zeer sterk aangemerkt wordt zijn portret van Robert Kerr. Deze graaf uit Schotland, kunstkenner, schrijver en kamerheer, die als een van de eersten schilderijen van Rembrandt in Engeland introduceerde. leefde na de onthoofding van Karel I van Engeland in armoedige omstandigheden in de Republiek.",male,1607,1674,Leiden,Amsterdam
Johannes Lingelbach,Q629856,"Johannes Lingelbach of Johannis Lingebach (10 oktober 1622 in Frankfurt am Main - 3 november 1674 in Amsterdam) was een Nederlandse kunstschilder. Het werk van Lingelbach wordt geassocieerd met dat van Philip Wouwerman, de paardenschilder.  Zijn vader David Lingelbach was een uitvinder of technicus die rond 1634 naar Amsterdam trok. In 1636 trad hij in dienst als kunstmeester bij het oude doolhof op de Prinsengracht, hoek Elandsgracht. Hij begon rond 1646 op de Rozengracht een nieuw doolhof (""Den nieuwen en vermaeckelijcken dool-hof, staende op de Roose-Graght, by de derde brugh"") waar ook exotische vogels, Bijbelse en mythologisch figuren, een bewegend standbeeld van Ferdinand III van het Heilige Roomse Rijk, een astronomisch uurwerk en fonteinen waren te zien. Het doolhof is in 1653 voortgezet door zijn zoon Philips, geboekstaafd als horlogemaker.  In 1642 trok Johannes naar Frankrijk en Italië en vond aansluiting bij de Bamboccianti, een groep schilders rond Pieter van Laer. Op 8 mei 1650 verliet hij Rome en trok door Duitsland. In juni zou hij terug zijn gekeerd in Amsterdam. In 1656 schilderde hij de bouw van het stadhuis op de Dam in de steigers en kreeg daar goed voor betaald. Hij schilderde de aanval van stadhouder Willem II op Amsterdam in 1650 en het vertrek van Karel II van Engeland vanuit Scheveningen in 1660.  Lingelbach was onder andere een goede vriend van Jurriaen Ovens en Joan Huydecoper, beiden woonachtig op de Lauriergracht. Hij zal ook Adam Pijnacker hebben gekend, eveneens woonachtig op de Rozengracht. Mogelijk was hij werkzaam voor de kunsthandel van Gerrit Uylenburgh.  Lingelbach schilderde figuren in werken van stadsschilders als Jacob van Ruisdael, Meindert Hobbema, Jan van der Heyden, Jan Abrahamsz. van Beerstraten, Philips Koninck, Jan Hackaert, Jan Wijnants en Frederik de Moucheron.  In 1662 woonde hij in de Reestraat. Tussen 1685 en 1687 was zijn broer David (1641-1688) betrokken bij het opzetten van een opera in Buiksloot, buiten de jurisdictie van de stad. Na één seizoen bleek het project niet haalbaar voor herhaling; de opbrengst voor de kerk is besteed aan een nieuwe regenbak. In 1687 werd David Lingelbach aangesteld als directeur van de Schouwburg van Van Campen, naast Jan Pluimer. Vanwege de slechte economische tijden, een heftige beurskrach, waarbij Coenraad van Beuningen een half miljoen gulden verloor, de voorbereidingen van de invasie door stadhouder Willem III en de dreigende Negenjarige Oorlog, bleven de bezoekers weg.  Het hieronder afgebeeld schilderij toont het Forum Romanum van Rome zoals Lingelbach het in 1653 schilderde. Campo Vaccino (koeienweide) was de middeleeuwse benaming van dit historisch belangrijke Romeinse plein. Dit doek wordt bewaard in de Koninklijke Musea voor Schone Kunsten van België te Brussel.",male,1622,1674,Frankfurt,Amsterdam
Dirck van der Lisse,Q1986862,"Dirck van der Lisse (Den Haag, 6 augustus 1607 - begraven Den Haag, 31 januari 1669) was een Nederlandse kunstschilder.  Van der Lisse verhuisde in 1626 naar Utrecht, waar hij in de leer ging bij Cornelis van Poelenburch.  Rond 1635 kreeg hij samen met Van Poelenburch en twee andere schilders van prins Frederik Hendrik een opdracht voor schilderijen voor het Huis Honselaarsdijk.  Tussen 1635 en 1640 woonde hij afwisselend in Utrecht en Den Haag, tot hij zich definitief weer in Den Haag vestigde. Hij werd in 1644 lid van het Haagse Sint-Lucasgilde. Hij was daarnaast als schepen actief in het bestuur van de stad. In 1656 was Van der Lisse betrokken bij de oprichting van het kunstenaarsgenootschap Confrerie Pictura. Aanvankelijk schilderde hij vooral italianiserende landschappen, waarin ook geregeld mythologische figuren een rol speelden. In zijn latere leven schilderde hij meer portretten. Van 1659 tot aan zijn overlijden was hij verscheidene keren burgemeester van Den Haag.",male,1607,1669,The Hague,The Hague
Isaack Luttichuys,Q864013,"Isaack Luttichuys (Londen, 1616 - Amsterdam, 1673) was een Nederlands kunstschilder uit de Gouden Eeuw. Hij vervaardigde portretten en stillevens.  Luttichuys, in Londen gedoopt op 25 februari 1616, was de jongere broer van de eveneens in Londen geboren portret- en stillevenschilder Simon Luttichuys. Beide broers verhuisden op termijn naar Amsterdam. Isaack was daar in elk geval in 1638, toen hij een portret maakte van Anna Blaeu, de moeder van Pieter Corneliszoon Hooft.  Hij ging op 3 april 1643 in Amsterdam in ondertrouw met Elisabeth Adolfs Winck. In 1645 hertrouwde hij met Sara Grabey. Op 19 april 1648 werd een zoon Isaack gedoopt. Op 27 oktober 1650 werd zijn dochter Katryna gedoopt, die hij had met ene Sara Grelant.  Pieter Nason was een volgeling van de stijl van Luttichuys.  Isaack Luttichuys werd op 6 maart 1673 in Amsterdam begraven.",male,1616,1673,London,Amsterdam
Simon Luttichuys,Q863953,"Simon Luttichuys (Londen, 1610 - Amsterdam, 1661) was een Nederlands kunstschilder uit de Gouden Eeuw. Hij vervaardigde portretten en vooral stillevens.  Luttichuys werd in Londen gedoopt op 6 maart 1610. Hij was de oudere broer van de eveneens in Londen geboren portret- en stillevenschilder Isaack Luttichuys (1616 - 1673). De beide broers werkten aanvankelijk in Londen. Simon zou hier, onder de naam Simon Littlehouse, een portret hebben gemaakt van bisschop Thomas Morton van St. John's College in Cambridge en mogelijk ook een van Karel II, maar het zijn de stillevens waardoor hij naam heeft gemaakt.  De broers trokken uiteindelijk naar Amsterdam, waar Simon in elk geval in 1649 vertoefde. Hij trouwde er met een Engelse vrouw in 1655. De stillevenschilder Willem Kalf was een navolger van Luttichuys.  Simon Luttichuys werd op 16 november 1661 begraven in Amsterdam.",male,1610,1661,Greater London,Amsterdam
Nicolaes Maes,Q505150,"Nicolaes Maes (Dordrecht, januari 1634 – Amsterdam, begraven 24 december 1693) was een Noord-Nederlandse kunstschilder uit de Gouden Eeuw.  Hij wordt wel een van Rembrandts origineelste leerlingen genoemd en geprezen om zijn virtuositeit. Aan het begin van zijn carrière schilderde hij bijbelse voorstellingen en genrestukken waarmee hij invloed uitoefende op Pieter de Hooch en Johannes Vermeer. Vanaf 1660 was hij vrijwel uitsluitend actief als portretschilder, eerst in Dordrecht, later in Amsterdam. Hij heeft een omvangrijk oeuvre nagelaten.  Nicolaes Maes werd geboren in 1634 in Dordrecht. Hij was de tweede zoon van Ida Herman Claesdr. en Gerrit Maes (overleden in 1648), een textielhandelaar uit Ravenstein die zich na zijn huwelijk aan de Voorstraat had gevestigd en later met zijn oudste zoon Abraham aan dezelfde straat ook een zeepziederij runde.  Het is niet helemaal duidelijk van wie Maes zijn eerste schilderlessen kreeg. Volgens Arnold Houbraken leerde hij tekenen van een ""gemeen meester"" en schilderen van Rembrandt. Sommige moderne kunsthistorici vermoeden dat hij voor zijn vertrek naar Amsterdam samen met zijn leeftijdgenoot Jacobus Leveck en de iets jongere Abraham van Dijck in de leer is geweest bij Samuel van Hoogstraten. In elk geval blijkt uit hun vroege historiestukken dat ze diens werk goed kenden. Pas nadat Van Hoogstraten in 1651 min of meer halsoverkop naar Wenen was vertrokken, zouden ze dan (op aanraden van Van Hoogstraten) naar Rembrandt zijn afgereisd. Behalve Leveck en Van Dijck was ook Willem Drost een van Maes' medeleerlingen in het atelier van Rembrandt.  Maes ontleende aan Rembrandt het gebruik van warme kleuren (rood, bruin, oker) en de voorkeur voor intieme scènes met moeders en kinderen. Hij leerde ook van Rembrandt hoe hij tekeningen kon gebruiken om ideeën uit te werken en composities (""ordonnanties"") op te zetten. Het twee meter hoge schilderij Christus zegent de kinderen, Maes' enige historiestuk van dergelijke afmetingen, heeft hij misschien gemaakt als ""afstudeerproject"" aan het eind van zijn leertijd bij Rembrandt.  In 1658 kocht Maes een huis aan het Steegoversloot in Dordrecht, de straat waar ook Jacobus Leveck en Abraham van Dijck (""tegenover de poort naar het Hof"") woonden. De verkoper van het huis was schipper Jacob Jansse Cuyter en Maes betaalde het deels door een ""curieuselyk"" (fraai, zorgvuldig) portret van diens gezin te maken.  Houbraken noemt Margaretha van Godewijck als leerling van Maes, evenals Johannes de Haen (overleden in 1730), Jacob Moelaert (1649-1727) en Johannes Vollevens (1649-1728).  Uit 17e-eeuwse documenten blijkt dat hij niet alleen de kost verdiende met schilderen, maar ook huizen bezat en net als zijn vader als koopman actief was. Hij handelde onder andere in kaas. Verder was hij luitenant bij dezelfde schutterij waar Jacobus Leveck in de jaren 1670-1673 vaandeldrager was.  Nadat hij een aantal jaren sobere portretten van de Dordtse elite had gemaakt, schakelde Maes rond 1665 over naar een meer zwierige, Zuid-Nederlandse stijl, waarmee Bartholomeus van der Helst en zijn voormalige stadgenoot Ferdinand Bol op dat moment succes hadden in Amsterdam. Volgens Houbraken is hij ook naar Antwerpen geweest om het werk van Pieter Paul Rubens en Antoon van Dyck te bestuderen en een bezoek te brengen aan Jacob Jordaens, hoewel hij Jordaens en zijn werk ook in Holland kan hebben gezien, want de Antwerpenaar heeft daar diverse grote opdrachten uitgevoerd, onder andere voor het stadhuis van Amsterdam (1661).  Maes verhuisde in december 1673 met zijn gezin naar Amsterdam, waarschijnlijk in verband met de crisis op de kunstmarkt na het rampjaar 1672. Dit pakte goed uit, want hij kon na verloop van tijd de vraag naar modieuze portretten amper aan in zijn atelier aan de Barndesteeg.  Aan het eind van zijn leven had hij een vermogen van ruim 11.000 gulden en bezat hij enkele huizen in Amsterdam en Dordrecht. In 1690 verkocht hij het buurhuis van zijn eigen Dordtse woning aan het Steegoversloot aan de drie ongetrouwde zussen van Abraham van Dijck.  Als we op Houbraken mogen afgaan, was Maes een harde werker die nooit in de kroeg kwam en altijd vriendelijk en opgeruimd was, behalve in zijn laatste levensjaren, toen ""hy deerlyk met de jicht geplaagt werd"". Hij overleed op 59-jarige leeftijd en werd op kerstavond 1693 begraven in de Oude Kerk in Amsterdam.  De wegzending van Hagar en Ismaël uit 1653 is het enige gesigneerde historiestuk dat van Nicolaes Maes bekend is. Op basis hiervan zijn ook andere schilderijen aan hem toegeschreven, waaronder het zowel monumentale als intieme Christus zegent de kinderen, waarvan de compositie en sommige figuren aan Rembrandts Honderdguldenprent doen denken. De figuur uiterst links wordt wel beschouwd als een portret van Samuel van Hoogstraten. Van Het offer van Abraham, een onderwerp dat vaker is afgebeeld door Rembrandt en zijn leerlingen, bestaan diverse voorbereidende tekeningen waarop te zien is hoe Maes zorgvuldig de compositie heeft uitgewerkt.  Nicolaes Maes en Abraham van Dijck tekenden of schilderden soms dezelfde voorstellingen, zoals De presentatie in de tempel en De aanbidding van de herders, waarbij ze zich lieten inspireren door werken van Rembrandt en Samuel van Hoogstraten uit de jaren 1640.  Van Nicolaes Maes is ook een enkel schilderij met een mythologische voorstelling bekend, zoals Vertumnus and Pomona.  Na 1658 heeft Maes nog zelden historiestukken geschilderd. Een uitzondering is een aan hem toegeschreven Vlucht van Lot, een schilderij dat in 2018 werd geveild bij Sotheby's in New York en van 1675-1680 zou dateren.  In de 19e eeuw werd het schilderij Diana en haar nimfen van Johannes Vermeer aan Nicolaes Maes toegeschreven, omdat men er de invloed van Rembrandt in herkende en Vermeers afgesleten signatuur JVMeer werd gelezen als NM, maar op dat moment had men nog geen goed beeld van Maes' vroege werk.  In de jaren 1655-1659 maakte Nicolaes Maes een reeks sfeervolle genreschilderijen met een licht sfumato in zijn kenmerkende kleurenpalet van rood, bruin, oker, zwart en wit. De meestal lichtelijk moraliserende voorstellingen zijn gesitueerd in burgerhuizen met doorkijkjes naar achterkamers, keukens en tuinen. Dergelijke perspectivische constructies kan hij hebben overgenomen van Carel Fabritius en Samuel van Hoogstraten. Hij liep hiermee vooruit op soortgelijke composities die Pieter de Hooch en Johannes Vermeer (Slapend meisje) vanaf circa 1657 maakten. De schilderijen van Maes werden ook nagevolgd door stadgenoten als Cornelis Bisschop, Abraham van Dijck en Reynier Covyn.  Een bijzondere categorie van deze genreschilderijen staat bekend als ""de luistervinken"". Centraal staat meestal een vrouw (soms een klerk) die een amoureus stelletje afluistert en samenzweerderig uit het schilderij kijkt. Verder had Maes kennelijk succes met schilderijen van vlijtige en vrome oude mensen. In zijn keuze voor dit onderwerp, dat ook door Abraham van Dijck werd opgepikt, is hij mogelijk beïnvloed door de Leidse fijnschilders Gerrit Dou en Quiringh van Brekelenkam.  In zijn straatscènes voert Maes meestal een verkoper, muzikant of bedelaar op die op de stoep van een huis door een bewoner of dienstmeid te woord wordt gestaan. Op de achtergrond is vaak een Dordtse stadspoort of een ander opvallend bouwwerk te zien. Vanaf 1658 gebruikt hij ook Amsterdamse locaties.  Vanaf 1656 begon Nicolaes Maes zich steeds meer te profileren als portretschilder en zo zou hij na zijn dood ook vooral herinnerd worden. In Houbrakens ogen is er geen schilder voor of na hem geweest, ""die gelukkiger is geweest in 't wel treffen der gelykenissen van der menschen weezens"".  Een van Maes' vroegste portretten is dat van Jacob de Witt uit 1657. Hij heeft de Republikeinse vader van Johan en Cornelis de Witt uitgebeeld zoals deze zichzelf graag zag: sober en vastberaden.  Rond 1659-1660 schilderde hij de portretten van het rijke Dordtse koopmansechtbaar Jacob Trip (1575-1661) en Margaretha de Geer (1583-1672), die zich eerder hadden laten vereeuwigen door Jacob Gerritsz. Cuyp en zijn zoon Aelbert Cuyp. De portretten waren mogelijk bedoeld voor het Trippenhuis dat hun zoons Louis en Hendrick rond die tijd in Amsterdam lieten bouwen. Louis Trip bezat in elk geval bij zijn dood portretten van zijn ouders die waren ""geschildert door Maes"". Omdat er diverse kopieën en varianten van deze schilderijen bestaan, waaronder een Jacob Trip in het Mauritshuis, is het niet bekend op welke exemplaren de vermelding precies betrekking heeft. In 1661 werd het echtpaar (Jacob postuum) ook geportretteerd door Rembrandt, waarschijnlijk in opdracht van Hendrick Trip.  Eind september 2022 werd bekendgemaakt dat op een veiling in New Jersey een onbekend portret van Constantijn Huygens was opgedoken, dat Nicolaes Maes omstreeks 1656 geschilderd had. Onderzoekers vermoedden dat het als voorbeeld had gediend voor Huygens' portret door Caspar Netscher uit 1672 in het Rijksmuseum Amsterdam.  In de jaren 1660 verwijderde Maes zich steeds verder van Rembrandt. Zijn schilderstijl werd gladder en gedetailleerder en zijn kleurgebruik lichter. Houbraken verklaarde zijn omschakeling naar een meer modieuze stijl met de kwinkslag dat Maes wel zag dat vooral ""de jonge Juffrouwen meer behagen namen in het wit dan in 't bruin"". Volgens hem beschouwde de welgestelde burgerij van Dordrecht en Amsterdam het als een eer om vereeuwigd te worden door zijn ""vaardig en vleijend penceel"", omringd door klassieke zuilen en beelden, sierlijk gedrapeerde gordijnen en met een pastoraal landschap op de achtergrond.  Ondanks Houbrakens nadruk op Maes' reis naar Antwerpen bevonden zijn directe voorbeelden zich waarschijnlijk in Holland, en dan vooral de Haagse schilders Johannes Mijtens, die al minstens vanaf 1638 in deze zwierige barokstijl werkte, en Adriaen Hanneman, die in Engeland met Antoon van Dyck had samengewerkt.  Maes schilderde zijn opdrachtgevers soms in een historiserende of allegorische setting. Vooral hun kinderen verkleedde hij vaak als adellijke jagers of mythologische figuren.  Diverse keren heeft hij een jonggestorven kind uitgebeeld als Ganymedes op de rug van een adelaar. Hij is hierin waarschijnlijk beïnvloed door embleemboeken van bijvoorbeeld Crispijn de Passe en door Karel van Mander, die in zijn uitleg van Ovidius' Metamorfosen vermeldt dat de Griekse mythologische figuur symbool stond voor de smetteloze ziel (een interpretatie die hij op zijn beurt ontleende aan het Florentijnse neoplatonisme). Op enkele groepsportretten probeert een van de levende kinderen te voorkomen dat de baby door de adelaar wordt meegenomen naar de hemel. Overigens was het in de 17e eeuw gebruikelijker dat overleden kinderen werden afgebeeld als engeltjes. Maes combineerde Ganymedes soms met een dergelijk cherubijntje, zoals op het schilderij uit ca. 1673.",male,1634,1693,Dordrecht,Amsterdam
Vincent Malo (I),Q2057521,"Vincent Malo, Vincenzo Armanno of  Vincenzo Malo (circa 1605, Kamerijk – circa 1650, Rome) was een Vlaams barokschilder die na zijn opleiding en een periode van activiteit in Antwerpen uitweek naar Italië, waar hij onder meer bekend was als Vincenzo Malo, Vincenzo Malò en Vincenzio Malo. Hij schilderde zowel genretaferelen als religieuze en mythologische onderwerpen en, incidenteel, portretten.  Door een gebrek aan betrouwbare bronnen zijn de details van het leven van Vincent Malo niet goed vastgesteld. Zijn geboortedatum is niet bekend. In een document van 12 maart 1637 verklaarde de schilder 31 jaar oud te zijn, wat erop zou wijzen dat hij in 1606 is geboren.  In de registers van de parochie van San Lorenzo in Lucina in Rome wordt vermeld dat de schilder daar op 14 april 1644 op ongeveer 42-jarige leeftijd overleed, hetgeen een geboortedatum rond 1602 suggereert.  De 17de-eeuwse biograaf Cornelis de Bie vermeldt dat Malo een leerling was van de toonaangevende Vlaamse genreschilder David Teniers de Oude terwijl de Italiaanse biograaf Raffaele Soprani vermeldt dat hij daarnaast ook nog studeerde bij Peter Paul Rubens.  Het feit dat uit bepaalde werken van Malo blijkt dat hij kennis had van de tekeningen die in Rubens' atelier werden gebruikt, wordt beschouwd als bewijs dat Malo wel degelijk tijd doorbracht in Rubens' atelier. Van zijn twee meesters zou hij de Vlaamse barok schilderstijl hebben geleerd.  David Teniers de Oudere en Peter Paul Rubens van wie hij de Vlaamse barokstijl leerde. Tussen 1623 en 1634 werkte hij in Antwerpen. Tijdens deze periode werd hij ingeschreven als meester in de Antwerpse Sint-Lucasgilde.  Hij trouwde in Antwerpen en kreeg in 1629 een zoon die ook Vincent heette. Zijn zoon zou later schilder worden en bekend worden als Vincent Malo I.  Vervolgens verhuisde hij naar Genua, waar hij vele jaren woonde en verkeerde in de kring van de Vlaams broeders Cornelis en Lucas de Wael, die zeer actief waren in Genua in het vierde decennium van de jaren 1600.  Genua was in die tijd een aantrekkelijke bestemming voor kunstenaars omdat de concurrentie tussen kunstenaars er minder intens was dan in de toonaangevende culturele centra Rome, Florence en Venetië.  Genua was een bloeiende havenstad waar een groot aantal potentiële mecenassen en verzamelaars woonden  Hij voerde een groot aantal religieuze werken uit voor kerken (waarvan velen verloren zijn gegaan), en pastorale scènes voor de paleizen van de rijken. Antonio Maria Vassallo was een van zijn leerlingen.  Later verhuisde hij naar Florence en ten slotte naar Rome, waar hij overleed op de leeftijd van 45 jaar.  Vincent Malo was een schilder van genrestukken en van religieuze en mythologische onderwerpen.   Zijn werk droeg bij tot de verspreiding van de Vlaamse kunst en de poëtica van Rubens in Genua. Hij gaf een belangrijke stimulus aan de Genuese schilderkunst in de overgang van het late maniërisme naar de barok. Werken van Vincent Malo worden o.a. bewaard in de collecties van de Accademia Ligustica di Belle Arti (Genua), Palazzo Bianco (Genea), Palazzo Colonna (Rome), Galleria Nazionale di Parma (Parma),  de Vaticaanse Musea (Rome), Pinacoteca di Brera (Milaan), het Rijksmuseum (Amsterdam) en de Indiana University of Pennsylvania Art Gallery (Indianapolis).",male,1602,1644,Cambrai,Rome
Cambrai,Q181285,"Cambrai (Nederlands, in historische context gebruikelijk Kamerijk, Latijn: Camaracum, ook Cameracum) is een stad in Frankrijk, in het Noorderdepartement (département du Nord) in de regio Hauts-de-France. De gemeente telde 31.568 inwoners op 1 januari 2022.  De stad ligt aan de bovenloop van de Schelde en het oude centrum is gebouwd op de rechteroever die opklimt naar de heuvel in het oosten waarop de citadel staat. De stad is de historische hoofdstad van het Kamerijkse (Cambrésis), een heel vruchtbare streek met löss-bodem en van oudsher een belangrijke graanleverancier van de verstedelijkte Nederlanden.  De plaats wordt voor het eerst vermeld als Camaraco op de Tabula Peutingeriana, een middeleeuwse kopie van een Romeinse kaart uit de 4e eeuw; later duiken ook de namen Camaracum en Cameracum op. De stad is wellicht ontstaan als een bevoorradingsplaats op de kruising van twee belangrijke heerwegen: die van Bavay naar Amiens en van Atrecht naar Reims. Deze plek lag net buiten het gebied van de Nerviërs, dat na de verovering een Romeinse administratieve entiteit of civitas vormde (civitas Nerviorum). Oorspronkelijk was Bavay de hoofdstad, maar in de 3e eeuw is een duidelijke neergang van de Romeinse aanwezigheid in Noord-Gallië merkbaar en in de late oudheid verschijnen nieuwe administratieve en militaire centra: Kamerijk verving Bavay als hoofdplaats van de civitas Nerviorum (zoals Doornik in dezelfde periode Kassel vervangt als centrum van de civitas Menapiorum). De perifere ligging van Kamerijk in de civitas is wellicht te verklaren vanuit een koloniale functie: de plek was via belangrijke heerwegen goed bereikbaar en vormde een bruggenhoofd naar de rest van het territorium.  Bij de inval van de Franken in de eerste helft van de 5e eeuw werd Kamerijk veroverd door de Frankische hoofdman Chlodio, die een Frankisch rijkje stichtte met Doornik als hoofdstad. Dit gebied vormde kort daarna het kernland van het Frankische rijk onder Clovis. Men vermoedt dat Bavay reeds een christelijk centrum was en dat dit in de late oudheid verhuisde naar Kamerijk, dat een bisschop kreeg. De eerste met naam bekende bisschop is Sint-Vaast (†540), die tegelijk bisschop van Atrecht was; de eerste bisschop die ook in Kamerijk resideerde, was Sint-Gorik. De grenzen van het oude bisdom Kamerijk hernamen ongeveer die van de Romeinse civitas Nerviorum en omvatten de rechter Scheldeoever van de bron tot niet ver van de monding, ten noorden van Antwerpen.  Het Frankische rijk raakte na de dood van Lodewijk de Vrome verdeeld en bij het Verdrag van Verdun werd Kamerijk in 843 onderdeel van het Middenrijk of Lotharingen. In 870 kwam het door het Verdrag van Meerssen (870) bij het Oost-Frankische Rijk, het latere Heilige Roomse Rijk. In dit oostelijke rijk ontwikkelde zich een stelsel waarbij kerkelijke waardigheidsbekleders wereldlijke macht kregen uit handen van de keizer. Zo gaven de Roomse keizers de bisschop van Kamerijk (in het Duits toen Kamerich) in 947 de wereldlijke (grafelijke) macht over de stad Kamerijk en in 1007 ook over het Kamerijkse. Hierdoor ontstond een tweeslachtige situatie: de graaf-bisschop van Kamerijk was politiek een vazal van de 'Duitse' keizer, terwijl hij kerkelijk ondergeschikt was aan de aartsbisschop van Reims, die traditioneel de Franse koningen zalfde. Tegelijk vormde het bisdom Kamerijk een personele unie met het bisdom Atrecht (tot de 11e eeuw), dat tot het Franse koninkrijk behoorde. De relatie tussen de graaf-bisschop en de stedelingen van Kamerijk was vaak gespannen. Door de Investituurstrijd raakte het bisschopsambt verzwakt en konden de burgers in 1077 gemeentelijke privileges van hun graaf-bisschop afdwingen, zoals overal elders in het Duitse rijk gebeurde. Dit maakte Kamerijk tot een van de oudste stadsgemeenten in wat nu Frankrijk is. Aan het begin van de 13e eeuw zou de graaf-bisschop zijn greep op de stad opnieuw versterken, wat herhaaldelijk tot confrontaties en financiële crises leidde.  In 1123, 1129, 1145 en 1148 vonden in Kamerijk grote stadsbranden plaats.  Voor de middeleeuwse economie was vooral de textielproductie van belang, alsook de handel in graan. Als bisschopszetel kende de stad haar hoogtepunt in de 11e eeuw, maar ze groeide daarna nauwelijks nog en kende niet de demografische en stedelijke ontwikkeling van de noordelijker steden in het 'Franse' graafschap Vlaanderen en het 'Duitse' graafschap Henegouwen.  Aan het einde van de middeleeuwen kwam de stad steeds sterker onder invloed van de Bourgondische hertogen, die door hun expansiepolitiek de stad territoriaal haast omsingelden. In 1543 voegde keizer Karel V de stad bij de Habsburgse Nederlanden. Om de stad tegen de dreiging vanuit Frankrijk te verdedigen liet hij aan de rand van de stad een nog bestaande citadel bouwen, op de heuvel waar vroeger de Sint-Goriksabdij stond. In 1559 werd de kerkelijke indeling in de Nederlanden hertekend (als een maatregel van de katholieke contrareformatorische politiek na het Concilie van Trente). Kamerijk werd, naast Utrecht en Mechelen de zetel van een aartsbisdom, met name voor bijna alle Franstalige Nederlandse provincies.  Tijdens de expansieoorlogen van Lodewijk XIV van Frankrijk werd Kamerijk belegerd en ingenomen. De Vrede van Nijmegen in 1678 maakte de stad definitief een deel van Frankrijk, en tegelijk verloor de aartsbisschop zijn wereldlijke macht en zijn zetel in de Rijksdag van het Heilige Roomse Rijk.  De Franse Revolutie vormde een keerpunt in de geschiedenis en de aanblik van de stad. Niet alleen werd het aartsbisdom afgeschaft, maar een groot aantal kerken en kloosters werden afgebroken, zo ook de Oude kathedraal van Kamerijk die bekendstond als Wonder der Nederlanden. Uiteindelijk bleven in de huidige stad slechts twee voormalige abdijkerken en één kloosterkerk over (er waren oorspronkelijk 8 parochiekerken en ca. 20 kloosterkerken). Deze uitzonderlijk zware tol is vermoedelijk te wijten aan de grote macht van de kerkelijke instellingen, die tot 40% van de grond in Kamerijk en het Kamerijkse bezaten.[bron?]  Cambrai heeft maar zeer beperkt deel gehad aan de industriële revolutie, die nochtans kenmerkend is voor het Noorderdepartement. In 1857 kwam er een eerste treinstation in de stad. De oude stadsomwalling werd grotendeels gesloopt en zo konden nieuwe wijken gebouwd worden voor de groeiende bevolking. Vanaf 1870 werd Cambrai een garnizoensstad.  Tijdens de Eerste Wereldoorlog viel Cambrai in 1914 in Duitse handen. Tussen 20 november tot 3 december 1917 werd bij de stad de Slag bij Cambrai uitgevochten. Het was het eerste succesvolle gebruik van tanks. Na de oorlog moest dringend gezocht worden naar huisvesting voor de ontheemden en voor de arbeiders die instonden voor de wederopbouw. Zo ontstond bijvoorbeeld de Quartier Amérique in het noordoosten van de gemeente. Na de Tweede Wereldoorlog zette deze stadsuitbreiding zich verder en kwam er veel sociale woningbouw, deels in hoogbouw.  In 1971 werd de gemeente Morenchies bij Cambrai gevoegd.  Zoals veel plaatsen in Noord-Frankrijk heeft Cambrai een Nederlandse en een Franse benaming. De namen Kamerijk en Cambrai zijn beide apart ontwikkeld uit de Gallo-Romeinse naam Camaracum. Niettemin is Cambrai vanaf de Romeinse tijd steeds een Romaanse, Franstalige stad geweest. Dat er een eigen Nederlandse naam bestaat, is te danken aan de  rol die de stad speelde in de geschiedenis van de Nederlanden als hoofdstad van een bisdom (civitas nerviorum) dat in de middeleeuwen reikte tot diep in Nederlandstalig gebied (o.a. Zuid-Oost-Vlaanderen, Antwerpen, Brussel, de Kempen).  De oppervlakte van Cambrai bedroeg op 1 januari 2022 18,18 vierkante kilometer; de bevolkingsdichtheid was toen 1.736,4 inwoners per km².  De onderstaande kaart toont de ligging van Cambrai met de belangrijkste infrastructuur en aangrenzende gemeenten.  Onderstaande figuur toont het verloop van het inwonertal (bron: INSEE-tellingen).  In de gemeente ligt het spoorwegstation Cambrai, die de steden Lille (Rijsel), Saint-Quentin en Douai met elkaar verbindt.  De autosnelweg A2 loopt ten westen van de gemeente.  De rivierhaven Port de Cantimpré werd geopend in 1784 en werd aanvankelijk bereikt via een oude Scheldearm. Na de ontmanteling van de stadsomwalling kon het Canal de l'Escaut doorgetrokken worden tot de haven en werd deze aangepast aan grotere schepen door de bouw van een nieuwe sluis (1900). Er kwamen ook nieuwe dokken en opslagloodsen. Na de opening van het Canal de Saint-Quentin nam het scheepvaartverkeer nog toe en bereikte zijn hoogtepunt in 1913. Aan het einde van de 20e eeuw sloot de handelshaven en kreeg de Port de Cantimpré een nieuwe functie als haven voor de pleziervaart.  Het Musée des Beaux-Arts is een geschiedenis- en kunstmuseum. Het is gevestigd in het 18e-eeuwse Hôtel de Francqueville. Verder is er het Musée Millitaire de Cambrai, dat de geschiedenis vertelt van de militaire aanwezigheid van het Franse leger in Cambrai vanaf 1870. Onder andere het 1e Infanterieregiment was hier ingekwartierd. In het Spaans Huis uit 1595 is de dienst voor Toerisme gevestigd.  De stad is bekend door de bêtise de Cambrai, een karamelsnoepje dat volgens de overlevering is ontstaan omstreeks 1850 door een vergissing in de bereiding. Deze lekkernij kreeg wereldwijde bekendheid door het Asterix-verhaal De ronde van Gallia, waarin de stripheld bêtises koopt om aan te tonen dat hij in Kamerijk is geweest. Geïnspireerd op de bêtise de Cambrai is in 1954 de Carambar ontwikkeld. De caramelreep, gewikkeld in een geel papiertje met aan de binnenkant een grapje, oftewel een bêtise, is populair onder de Franse jeugd.  Kamerijk was drie keer etappeplaats in de wielerkoers Tour de France. Er startte twee keer een etappe en eenmaal was het de aankomstplaats. Dat was in 2015 toen de Duitser Tony Martin er won.",,,,,
Cornelis de Man,Q2282191,"Cornelis de Man (Delft, 1 juli 1621 – begraven aldaar, 1 september 1706) was een Nederlands schilder behorend tot de Hollandse School. Zijn onderwerpen waren genrevoorstellingen, kerkinterieurs, portretten, landschappen, vruchtenstillevens, marines en allegories. Zijn werk toont invloeden van Jacques Blanchard.  De Man was actief in Delft. Hij maakte in 1639 een schilderij van een walvisverwerkende fabriek in Smeerenburg (Spitsbergen) naar een Deens origineel. Hij vulde deze voorstelling aan met allerlei arctische elementen. Zelf was hij echter nooit in het noordpoolgebied geweest. Dit soort samengestelde schilderijen, die ook wel atelierstukken worden genoemd, komen veelvuldig voor in de 17e eeuw. Op 29 december 1642 werd hij lid van het Sint-Lucasgilde te Delft.[bron?] Daarna vertrok hij naar Italië via Parijs, waar hij een jaar verbleef. Hij verbleef twee jaar in Florence en ging daarna naar Rome. Vervolgens verbleef hij enige tijd in Venetië. In 1652 keerde hij terug in Delft. De Man had daar aanzien; hij kreeg er portretopdrachten van notabelen, was regent in de Kamer van Liefdadigheid en was zes maal hoofdman van het Lucasgilde. Zijn oeuvre wordt tot 1661 gekarakteriseerd door portretten, daarna schilderde hij veel kerkinterieurs.  Cornelis de Man trouwde nooit en stierf op 85-jarige leeftijd.",male,1621,1706,Delft,Delft
Jacobus Mancadan,Q576009,"Jacobus Sibrandi Mancadan (Minnertsga, 1602 - Tjerkgaast, 4 oktober 1680) was een Nederlandse schilder van Italiaans aandoende landschappen, veenbaas en burgemeester.  Mancadan werd in het Friese Minnertsga geboren. Zijn vader was daar glazenmaker, dorpsrechter, notaris en schoolmeester. In 1634 trouwde hij in Stiens met de 24-jarige Elske Mathys Siderius. Daar was haar halfbroer predikant. Mancadan woonde in 1635 en het jaar daarop in Oosterwierum, maar vestigde zich in Franeker. Hij was daar burgemeester (1637-1640) en noemde zich voor het eerst schilder. In 1644 woonde hij in Leeuwarden. In 1647 betrok hij een pand in de Doelestraat, het tegenwoordige Coulonhuis. Hij kocht grond bij Bergum, Veenwouden en verhuisde naar 't Voorwerk onder Siegerswoude. Mancadan nam deel aan de turfwinning ten noorden van het Koningsdiep in de Friese wouden. Na 1664 liet hij de Bakkeveenster Vaart, een deel van de Drachtster Compagnonsvaart, uitgraven en een weg aanleggen. Na het overlijden van zijn vrouw Elske Matthijs in 1669 trok hij in bij zijn dochter Ebeltje in Beetsterzwaag, hoewel hij in Leeuwarden over een atelier c.q. kamers bleef beschikken.  Mancadan stierf in Tjerkgaast, waar zijn zoon een herkansing had gekregen als predikant, nadat hij in Oosterwierum vanwege dronkenschap, ergerlijke misdragingen en onkuisheid uit zijn ambt was ontzet. Zijn kleinzoon Johannes, stempelsnijder bij de Friese Munt, zou in 1696 als valsmunter zijn aangeklaagd.  Mancadan schilderde de ontginning van het hoogveen, maar specialiseerde zich op rotspartijen met veel details en een onduidelijke horizon. Hij schijnt te zijn beïnvloed door de Italiaanse schilder Salvator Rosa. Mancadan werd begraven op het Oldehoofster kerkhof, niet ver van zijn voormalige woonhuis. Zijn grafsteen kwam in 1933 bij de aanleg van een parkeerplaats weer tevoorschijn.  Drie van zijn werken uit het Fries Museum behoorden tot de collectie Goudstikker en zijn in 2006 teruggegeven aan de erven van de joodse kunsthandelaar Goudstikker. Zijn werk bevindt zich in het Mauritshuis in Den Haag, het Groninger Museum, het Landgoed Oranjewoud, het museum Martena in Franeker en in het Oostenrijkse Graz. Twee werken zijn te zien in de Galerij Prins Willem V.[bron?]",male,1602,1680,Minnertsga,Tjerkgaast
Cornelia van Marle,Q3273592,"Cornelia van Marle (Zwolle, 23 juni 1661 – Groningen, onbekende datum in 1698) was een Nederlands amateur (kunst)schilderes.  Van Marle was een dochter van de Zwolse bierbrouwer Herman van Marle en Lamberta Holt.   Ze heeft een aantal jaren schilderles gehad bij Wilhelmus Beurs, samen met haar halfzus Aleida Greve en (achter)nichten Anna Cornelia Holt en Sophia Holt. Beurs publiceerde in 1692 De groote waereld in 't kleen geschildert, een studieboek over schilderkunst, dat hij aan de dames opdroeg. Van Marle was een verdienstelijk amateur. Het is bijzonder dat twee grote doeken van haar bewaard zijn gebleven, namelijk:",female,1661,1698,Zwolle,Zwolle
Eva van Marle,Q12061493,"Eva van Marle was mogelijk een Nederlandse portretkunstenares die actief was in en om Zwolle tussen ca. 1647 en ca. 1654. Ze signeerde haar portretten met het monogram EM.F of EVM.F., een afkorting van Eva (van) Marle Fecit (fecit is Latijn en wordt binnen de kunstgeschiedenis vrij vertaald als 'heeft gemaakt'). Onderzoek in de 21e eeuw betwijfelt het bestaan van Eva van Marle, en dus ook de 19e-eeuwse toeschrijvingen van de schilderijen. Werken die eerder aan Van Marle of aan de monogrammist EM werden toegeschreven, worden tegenwoordig in verband gebracht met Eduard Moermans (of Evert Meertman), meesterschilder, afkomstig uit Antwerpen die zich in 1634 in Zwolle heeft gevestigd.  Van Marle's bekende oeuvre bestaat enkel uit portretten en bevindt zich in de collecties van Museum Catharijneconvent in Utrecht, het Stedelijk Museum Kampen, de Thomas a Kempisparochie (Collectie Overijssel) en het Vrouwenhuis in Zwolle, alsook in enkele buitenlandse musea. Onder de door haar geportretteerden bevinden zich goudsmid en juwelier Justinus van Moerkerken, de schoonbroer van Gerard ter Borch de Oudere en tweemaal  een portret van de Zwolse pastoor Volkert Herkinge (of Herkinga) (1586-1662), geschilderd in 1650. Van Marle was mogelijk de lerares van portretschilder Hendrick ten Oever (Zwolle, ca. 1639- 1716) die actief was in Zwolle en Amsterdam tussen 1657 en 1705 en wiens werk stilistisch overeenkomsten vertoont met dat van Van Marle.",female,1620,1660,,
Daniël  Marot (II),Q55802715,"Daniël Marot de jongere (Londen, 16 juni 1695 - Den Haag, 14 mei 1769) was een tekenaar, schilder en aquarellist.  Daniël (junior) was een zoon van de gelijknamige architect, die met zijn vader het Koninkrijk Frankrijk was ontvlucht na het Edict van Nantes. Hij werd geboren in Londen, in de tijd dat zijn vader daar verbleef in opdracht van koning-stadhouder Willem III van Oranje, voor werk in Hampton Court Palace. Zijn doop vond plaats in een Hugenotenkerk aan Leicester Fiels, waar zijn moeder Catharina Maria Gole in het doopregister wordt genoemd als „Cathérine Gaulle”. Na een verblijf in Londen tot ca. 1697 groeide Daniël (junior) op in een huis aan de zuidzijde van het Westeinde in Den Haag, waarna het gezin omstreeks 1705 verhuisde naar een tweede, eveneens in 1699 door Marots vader aangekocht huis, aan de Sint Antoniesbreestraat te Amsterdam, de stad waar de familie van Catharina Maria Gole woonde. In 1720 verhuisde Daniël (junior) met zijn vader terug naar Den Haag. Daar trad hij in 1723 toe tot het kunstenaarsgilde Confrerie Pictura.  Tot zijn vaders dood in 1752 was Daniël (junior) in het gezin degene die voornamelijk de oude Marot gezelschap hield en vaak samen met hem wandelde door de stad. Het zorgde er mogelijk voor dat zijn productie als kunstenaar niet bijzonder groot was in die tijd. Onderwerpen van Marots werken waren genrelandschappen, arcadische landschappen, diervoorstellingen, architectuur, stadsgezichten, interieurs en stillevens. Het is lastig om te achterhalen welke werken precies van zijn hand zijn, aangezien behalve zijn vader, ook zijn familieleden Isaac, Jacob en Emanuel Marot kunstenaars waren en er binnen de familie soms werd samengewerkt. Zijn laatste bekende werk dateert uit 1764 en betreft een schoorsteen-grisaille in een herenhuis aan de Prinsessegracht 20 te Den Haag. In februari datzelfde jaar kocht Daniël (junior) zich in in het proveniershuis aan het Zieken, dat tot het midden van de 16de eeuw in gebruik was als leprooshuis voor de melaatsen. Hier verbleef hij zijn laatste levensjaren, tot zijn overlijden op 75-jarige leeftijd, in mei 1769. Daniël (junior) is nooit gehuwd geweest en had voor zover bekend geen kinderen.",male,1695,1769,London,The Hague
Jacob Marrel,Q472562,"Jacob Marrel (Frankenthal, 1614 – Frankfurt am Main, begraven 11 november 1681) was een Duits kunstschilder, werkzaam in Nederland. Hij schilderde bloem- en vruchtenstillevens.  Jacob Marrel was de zoon van de stadssecretaris van Frankenthal. Na diens dood verhuisde het gezin in 1624 naar Frankfurt. Daar ging Jacob in de leer bij de stillevenschilder Georg Flegel. In 1630 verhuisde hij naar Utrecht, waar hij trouwde. Mogelijk was hij er een leerling van Jan Davidsz. de Heem. Rond 1650 keerde hij terug naar Frankfurt, waar hij voor de tweede maal trouwde, en waar hij Abraham Mignon, Johann Andreas Graff, Rudolf Werdmüller en zijn stiefdochter Maria Sibylla Merian onder zijn leerlingen telde. In 1664 vertrok Jacob Marrel opnieuw naar Utrecht, in gezelschap van Maria Sibylla Merian en Abraham Mignon. Hij dreef er een kunsthandel. Zijn laatste jaren, vanaf 1679, sleet hij in Frankfurt.  Jacob Marrel schilderde stillevens in de trant van Jan Davidsz. de Heem. Zij werden in zijn tijd zeer gewaardeerd maar tegenwoordig vinden sommigen dat zijn werken persoonlijkheid missen.",male,1614,1681,Frankenthal,Frankfurt
Otto Marseus van Schrieck,Q339270,"Otto Marseus van Schrieck (Nijmegen, tussen 1614 en 1620 – Amsterdam, begraven 22 juni 1678) was een Nederlandse schilder en tekenaar.  Hij was een broer van Evert Marseus van Schrieck. Omstreeks het jaar 1648 reisde hij naar Italië samen met Matthias Withoos en andere kunstenaars, en trok naar Rome en Florence. In Rome werd hij lid van de Bentvueghels, een vereniging van voornamelijk Nederlandse en Vlaamse kunstenaars werkzaam in Rome. In dit ongedwongen en drinkgrage genootschap bestond de gewoonte elkaar een aansprekende bijnaam te geven, de zogenaamde 'bentnaam'. Marseus kreeg de bijnaam Snuffelaer. Volgens de vroege biograaf Arnold Houbraken was dat omdat hij altijd snoof aan vreemde hagedissen en slangen. Later werkte hij aan het hof van de groothertog van Toscane. Op 25 april 1664 trouwde hij met Margarita Gysels, de dochter van de graveur Cornelius Gysels.  Omstreeks 1657 was hij terug in Amsterdam. Volgens Houbraken reisde hij ook naar Frankrijk - mogelijk op weg naar of terug van Italië. Houbraken vermeldt ook een reis naar Engeland, wellicht in 1659.  Volgelingen van Marseus waren Willem van Aelst, Anthonie van Borssom, Elias van den Broeck, J Falk, Carl Wilhelm de Hamilton, Trajanus Hughes, Nicolaes Lachtropius, Jacob Marrel, Abraham Mignon, Rachel Ruysch, Christiaen Striep, Isac Vromans, Matthias Withoos en Pieter Withoos.  Marseus van Schrieck is bekend om zijn stillevens, waaronder bloemstillevens, bosstilleven, visstillevens en vanitasstillevens. Veel van zijn schilderijen zijn donkere studies van planten, vaak met slangen en hagedissen aan de voet, en insecten op de bladeren en takken. Dit type schilderijen wordt bosgrondje genoemd.",male,1619,1678,Nijmegen,Amsterdam
Jacob Matham,Q577044,"Jacob Matham (Haarlem, 15 oktober 1571 – aldaar, 20 januari 1631) was een Nederlands kopersnijder. Hij was een leerling van Hendrick Goltzius, die tevens zijn stiefvader was.  Van 1593 tot 1597 verbleef Matham in Italië om in 1598 terug naar Haarlem te keren. In 1600 werd hij lid van het gilde. Hoewel hij met Jacob Muller in de eerste groep der Rubens-graveurs geplaatst kan worden, graveerde Matham slechts één prent naar Rubens. Matham kan worden geplaatst in de groep der Hollandse plaatsnijders die naar oertypen van meesters werkten. Hij was de vader van Adriaen en Dirk Matham.",male,1571,1631,Haarlem,Haarlem
Barend van der Meer,Q2073074,"Barend van der Meer (ook Vermeer, Haarlem, ged. 20 maart 1659 - aldaar, ca.1700) was een Nederlands kunstschilder uit de periode van de Gouden Eeuw. Hij vervaardigde voornamelijk vruchten- en vanitasstillevens.   Van der Meer was een zoon van Jan Vermeer van Haarlem (I), die waarschijnlijk ook zijn leermeester was. Hij was een broer van Jan Vermeer van Haarlem (II).  In 1681 werd hij lid van het Haarlemse Sint-Lucasgilde. In 1683 trouwde hij en verhuisde naar Amsterdam, waar hij vermoedelijk werkzaam was tot omstreeks 1690.  In zijn stijl was hij een navolger van Willem Kalf en op zijn beurt beïnvloedde hij Juriaan van Streek.",male,1659,1702,Haarlem,Amsterdam
Jan Vermeer van Haarlem,Q944834,"Jan Vermeer van Haarlem (II), ook Jan van der Meer (II) genoemd (gedoopt Haarlem, 29 november 1656 – aldaar, 28 mei 1705) was een Nederlands schilder, graveur en tekenaar.  Hij was de oudste zoon van Jan Vermeer van Haarlem (I) en een zwager van Cornelis Dusart. Zijn vroegst bekende werk dateert van 1673; zijn laatst bekende werk van 1705. In 1677 vertrok hij, mogelijk samen met Nicolaes Berchem, naar Amsterdam. In 1683, misschien al in 1681, keerde hij echter weer terug naar Haarlem.  Vermeer van Haarlem was een navolger van Nicolaes Berchem. Van hem zijn italianiserende landschappen, portretten en winterlandschappen bekend. Werk van hem bevindt zich onder andere in het Museum Boijmans Van Beuningen.",male,1656,1705,Haarlem,Haarlem
Gabriel Metsu,Q355213,"Gabriël Metsu (Leiden, januari 1629 - begraven Amsterdam, 24 oktober 1667) was een Nederlandse kunstschilder uit de Gouden Eeuw. Hij schilderde veel genrestukken, waarvan sommige ook als portretten kunnen worden gezien. Metsu staat bekend om zijn zilveren coloriet, de beheersing van de lichtinval en de verborgen erotiek. Lang heeft Metsu nogal in de schaduw gestaan van de Delftse kunstenaar Johannes Vermeer, waardoor zijn werk niet de erkenning en waardering heeft gekregen die het verdient.  Gabriël Metsu werd geboren als zoon van de Vlaamse schilder Jacques Metsu. Zijn moeder Jacomijntje Garniers, een vroedvrouw, had al drie kinderen uit een eerder huwelijk. Waarschijnlijk stierf de vader nog voor de geboorte van zijn kind. De familie woonde destijds op de Lange Mare en in de Bakkersteeg te Leiden.  Volgens Arnold Houbraken ging de jonge Gabriël in de leer bij Gerard Dou, de belangrijkste Leidse genreschilder. Nauwelijks twintig werd Metsu in 1648 lid van het pas opgerichte Leidse schildersgilde, met Jan Steen, Joris van Schooten, David Bailly en Pieter de Ring.  Metsu nam een paar maanden les bij Nicolaus Knüpfer en Jan Baptist Weenix in Utrecht, maar ten tijde van de Eerste Engelse Oorlog, toen het met de economie overal slecht ging, verhuisde Metsu naar Amsterdam. Daar onderging hij de invloed van Gerard ter Borch en mogelijk Pieter Codde.  Aanvankelijk woonde Metsu in een steeg op de Prinsengracht, ter hoogte van de Lauriergracht. In de 17de eeuw werd op dat deel van de gracht de groente- en wortelmarkt gehouden, toen een belangrijke inspiratiebron voor Metsu. Metsu hield kippen en heeft die ook nagetekend. Nadat Metsu ruzie had gekregen met een buurvrouw over zijn pluimvee, betrok hij een huis op de gracht. In 1658 trouwde Gabriël Metsu met Isabella de Wolff uit Enkhuizen. Haar vader was pottenbakker en haar moeder schilderde. De Haarlemse schilder Pieter de Grebber was een oom van zijn vrouw.  Metsu werd een gevierd society-schilder en verhuisde naar de Leidsestraat, niet ver van zijn opdrachtgevers en afnemers. De Amsterdamse lakenkoper Jan J. Hinlopen was een van zijn belangrijkste opdrachtgevers. Bovendien schilderde Metsu de weduwe, Lucia Wijbrants. Op 24 oktober 1667 - op 38-jarige leeftijd - werd Metsu begraven in de Nieuwe Kerk, vermoedelijk na een mislukte blaasoperatie. De weduwe trok in bij haar moeder in Enkhuizen.  Aanvankelijk richtte Metsu zijn aandacht op historische en religieuze voorstellingen, maar hij is bekend vanwege zijn genrestukken, interieurs met gezelschappen en jonge dames. Bovendien schilderde hij herberg- en straattaferelen, een aantal portretten en een enkel stilleven. Er zijn ongeveer 150 schilderijen bewaard gebleven en de meeste zijn ongedateerd.  Bij Metsu moet elk werk afzonderlijk beoordeeld worden; zijn stijl verandert vaak en de invloed van andere schilders, zoals Pieter de Hoogh of Frans van Mieris de Oudere is er telkens in op te merken. In ""Het zieke kind"" benadert hij Johannes Vermeer met helder licht, zwakke schaduwen en frisse, egale kleurpartijen.  Het is onduidelijk hoeveel schilderijen van Gabriël Metsu Jan J. Hinlopen in zijn bezit had of hoe vaak hij opdrachten gaf om zichzelf en/of zijn vrouw te portretteren. Mogelijk schilderde Metsu Jan en zijn vrouw en haar zuster bij Het Kraambezoek (1661). Dat schilderij bevindt zich in het Metropolitan Museum of Art in New York. Het andere schilderij door Metsu is een Portret van de familie Hinlopen uit het jaar 1663. Dat schilderij bevindt zich sinds 1832 in de Gemäldegalerie in Berlijn. Opmerkelijk is dat de geboorte van Jans dochter Sara Hinlopen gerelateerd kan worden aan de aanschaf van ""Het Kraambezoek"" en zij eveneens het middelpunt vormt van het familieportret; er is wel gesuggereerd dat deze schilderijen pendanten zouden kunnen zijn.  Vanwege de grote ruimte en de gelijkenis van de schouw, ook te zien op een schilderij van Pieter de Hoogh, hebben kunsthistorici geopperd dat Metsu het gezelschap situeerde in de vroedschapskamer van het stadhuis op de Dam.  Van 16 december 2010 tot 20 maart 2011 organiseerde het Rijksmuseum een tentoonstelling over Metsu. Het museum had 35 werken van Metsu bijeengebracht in samenwerking met de National Gallery of Ireland in Dublin en de National Gallery of Art in Washington D.C.. Parallel aan deze tentoonstelling schonk het Geelvinck Hinlopen Huis aandacht aan de relatie tussen de familie Hinlopen en Gabriël Metsu.  Vrouw die een haring vasthoudt (circa 1660) · Portret van de familie Hinlopen (circa 1663) · Een jonge vrouw die muziek schrijft (circa 1664) · Het zieke kind (circa 1665) · Briefschrijvende jongeman bij geopend venster (circa 1665-1667) · Brieflezende vrouw (circa 1665-1667)",male,1629,1667,Leiden,Amsterdam
Michiel Jansz. van Mierevelt,Q864092,"Michiel Jansz. van Mierevelt (Delft, 1 mei 1566 — aldaar, 27 juni 1641) was een Hollandse schilder en een van de meest vooraanstaande portretschilders in de 17e eeuw.   Hij werd geboren in Delft in 1566 als zoon van de zilver- en goudsmid Jan Michielsz van Miereveld (1528-1612). Volgens de schildersbiograaf Karel van Mander was hij op achtjarige leeftijd in staat beter te schrijven dan menig schoolmeester. Hij was van circa 1578 tot 1581 in de leer bij de Delftse schilders Willem Willemsz. en Augustijn. Hij leerde pas goed met verf omgaan bij Anthonie Blocklandt van Montfoort in 1583 te Utrecht. In 1587 werd hij lid van het schildersgilde in Delft. Hij was hoofdman van het gilde in 1589/1590 en in 1611/1612. Van Mierevelt is vooral bekend als portretschilder, maar hij vervaardigde ook keukenstillevens en mythologische taferelen.   Van Mierevelt portretteerde burgemeesters en bierbrouwers, maar ook de stadhouderlijke familie. Hij schilderde in 1607 stadhouder Maurits, graaf van Nassau; de latere Prins van Oranje. In 1617 schilderde hij samen met zijn zoon Pieter De anatomische les van Willem van der Meer. In 1625 werd hij tot hofschilder benoemd door prins Frederik Hendrik van Oranje.   Van Mierevelts bloeiperiode begon in 1607 en eindigde halverwege de jaren 30. Het begon met de opdracht die hij kreeg van het Delftse stadsbestuur voor een portret van Maurits. Hij had het zakelijke inzicht om te begrijpen dat deze opdracht veel mogelijkheden bood. Hij maakte meteen al meerdere portretten van Maurits en vroeg een octrooi aan bij de Staten-Generaal dat op 14 mei 1607 verleend werd. Hiermee kreeg hij zes jaar lang het alleenrecht op het maken van kopieën. De portretten van Maurits werden zijn handelsmerk, gaven hem bekendheid en leverden hem veel nieuwe opdrachten op. Zeker na de portretten van de andere leden van het stadhouderlijke familie, zoals Maurits' halfbroer Frederik Hendrik, diens echtgenote Amalia van Solms, Frederik Hendriks moeder Louise de Coligny en de Winterkoning en -koningin steeg zijn bekendheid in binnen- en buitenland.  De omvang van zijn oeuvre is enorm. Volgens kunsthistoricus Joachim von Sandrart (1606-1688) zou Van Mierevelt meerdere keren gemeend hebben dat hij wel tienduizend schilderijen gemaakt zou hebben Dat betekent dat er iedere week drie of vier schilderijen uit zijn atelier kwamen. Kunsthistoricus Arnold Houbraken (1660-1719) daarentegen schatte het aantal portretten op vijfduizend. Latere schrijvers hielden het op enkele duizenden. Er zijn 629 portretten overgeleverd.  Een deel van het in het atelier van Van Mierevelt vervaardigde werk werd gemaakt door zijn twee zonen, leerlingen en assistenten. Zijn stijl is tamelijk mechanisch en er is weinig evolutie gedurende zijn lange loopbaan. Tot zijn vele leerlingen behoren Hendrick Cornelisz. van Vliet, Anthonie Palamedesz. en Paulus Moreelse. Hij was ook van invloed op het werk van Jan van Ravesteyn en Daniël Mijtens (I). Hij leidde ook zijn zonen Pieter (1596-1623) en Jan (1604-1633) op, maar zij stierven jong. Zijn werk werd wijd en zijd bekend door reproducties in gravure door zijn schoonzoon Willem Jacobsz. Delff. Prominenten zoals Johan van Oldenbarnevelt, Jacob Cats, Hugo de Groot, Pieter Corneliszoon Hooft lieten zich door hem schilderen. Ook portretteerde hij verschillende Europese notabelen zonder echter zelf naar het buitenland te reizen, zoals Ambrogio Spinola, Edward Cecil en George Villiers. Hij overleed in 1641 als een rijk man.  Hij signeerde tot ca. 1620 zijn schilderijen met 'M. Mierevelt', daarna meestal met 'M. Miereveld'; zijn brieven is hij zijn leven lang blijven ondertekenen met 'Mierevelt'.  Hij trouwde tweemaal, in 1589 en 1632. Uit zijn eerste huwelijk kreeg hij acht kinderen, van wie er twee trouwden. Zijn eerste vrouw werd ernstig ziek en overleed in 1628. In 1629 woonde hij in De Gekroonde Neteldoeck op de Grote Markt 27. Later verhuisde hij naar Oude Delft 71. Zijn tweede huwelijk bleef kinderloos. Zijn dochter Geertgen trouwde de graveur Willem Jacobsz. Delff. Over zijn jongste zoon Jan schreef Van Mierevelt in zijn testament uit 1630: ""... dagelicx hoe langer hoe meerder bevint, dan den voorschreven Jan van Mierevelt zijn sinnen niet ten vollen machtich is ende in geender manieren capabel, nut ofte bequaem omme zijne eijgene goederen selffs te regeren..."" Jan stierf in 1633.  Enkele schilderijen van Van Mierevelt:",male,1566,1641,Delft,Delft
Frans van Mieris the Elder,Q959236,"Frans van Mieris (I), voluit Frans Jansz. van Mieris, ook Frans van Mieris de Oudere genoemd (Leiden, 16 april 1635 - aldaar, 12 maart 1681), was een Noord-Nederlands kunstschilder.  Van Mieris werd geboren in een familie van goudsmeden en kunstschilders. De belangrijkste leermeester van Van Mieris, naast Jacob en Abraham Toorenvliet, was Gerrit Dou. Van Mieris wordt samen met hem en met onder andere Gabriël Metsu gerekend tot de Nederlandse fijnschilders, die zo nauwkeurig mogelijk de werkelijkheid wilden weergegeven. Zijn techniek is voortreffelijk; zijn kleurengamma warm en diep; in de uitbeelding van stoffen is hij onovertrefbaar. Van Mieris schilderde op klein formaat (30 tot 38 cm).  Van Mieris schilderde zelfportretten, taferelen uit het leven van de hogere klassen maar schetste ook een beeld van dagelijkse gebeurtenissen uit het leven van het volk. Zijn werk werd van begin af aan bijzonder goed betaald en bleef ook na zijn dood nog lange tijd behoren tot de meest begeerde kunst die ooit in Nederland was gemaakt. In 1699 verkocht hij zes schilderijen aan August II van Polen (1670-1733). Veel van zijn vermogen verloor hij echter aan drank en wanbeheer van zijn financiën. Frans van Mieris was goed bevriend met Jan Steen.  Al tijdens zijn leven was Van Mieris bekend buiten Nederland. Tot zijn beschermheren behoorden de Leidse hoogleraar Franciscus de le Boë Sylvius, die ook negen schilderijen van hem bezat, keizer Leopold I van het Heilig Roomse Rijk en Cosimo III de' Medici, die hem in 1668 of 1669 een bezoek bracht.   Van Mieris huwde in 1657 te Leiden met Cunera van der Cock. Zijn zonen Jan en Willem van Mieris en de zoon van laatstgenoemde, Frans, waren talentvolle schilders, maar zij behaalden nooit het niveau en het succes van hun (groot)vader.  Frans van Mieris werd begraven in de Pieterskerk te Leiden. Adriaen van der Werff was zijn belangrijkste navolger.  Jonge vrouw rijgt parels aaneen (1658) · Vrouw aan een klavecimbel (1658) · Bordeelscène (Frans van Mieris) (circa 1658-1659) · Een maaltijd van oesters (1661) · Bellenblazende jongen (1663) · Slapende officier (1666) · Het doktersbezoek (1667) · De vrouw van Jerobeam (1671)",male,1635,1681,Leiden,Leiden
Jan van Mieris,Q1552953,"Jan van Mieris (Leiden, 17 juni 1660 – Rome, 17 maart 1690) was een Nederlands fijnschilder. Hij was een zoon van Frans van Mieris de Oude (1635-1681) en een broer van de schilder Willem van Mieris (1662-1747).  Jan ging in de leer bij zijn vader, hij nam een voorbeeld aan diens genrestukjes, en was enige tijd leerling van Gerard de Lairesse (1641-1711) in Amsterdam, waar hij historiestukken leerde schilderen. Zijn werk werd vooral gewaardeerd door leden van de familie De la Court.  Jans mecenas Petronella de la Court (1624-1707) bezat drie schilderijen van hem, haar zoon Adam Oortmans II (1662-1719) had er vier. Voor deze familie schilderde hij ook portretten, een van Petronella, een van haar man Adam Oortmans I (1622-1684) en een van hun achterneef Pieter de la Court van der Voort (1664-1739). De laatste bezat twee paar pendanten, genrestukjes, van de hand van Jan.  Circa 1687/1688 reisde Jan van Mieris met Adam Oortmans II naar Italië, vermoedelijk via Wenen, aangezien de keizer een cliënt van zijn vader was geweest. De reis werd voortgezet richting Venetië, waar Jan in januari 1689 een brief aan zijn moeder schreef. Hierin vertelt hij dat er aldaar geen belangstelling was voor zijn werk en dat hij naar Florence zou gaan, naar het hof van Cosimo III de' Medici (1642-1723), ook een voormalige opdrachtgever van zijn vader.  In 1690 bevond Jan zich in Rome, waar hij verkeerde met een groep jonge schilders, vermoedelijk de zogenoemde Bentvueghels. Een relaas van Jans laatste dagen is gepubliceerd door Erasmus Causse (1660-1738), die ook Jans begrafenis buiten de stadspoort van Rome beschrijft. Van Jan van Mieris zijn ruim veertig werken bekend, waaronder één dat hij in Rome schilderde, gedateerd 1690.  Van Mieris was niet alleen schilder, maar ook dichter. Hij berijmde het (vertaalde) toneelstuk Aminta van de Italiaanse toneeldichter Torquato Tasso (1544-1595) en schreef een aantal gedichten, waaronder één op een schilderij van zijn vader en één op de promotie aan de Leidse universiteit van een vriend. Zijn motto was Horatius' 'Ut pictura poesis', wat betekent 'poëzie is als schilderkunst'. Zijn literaire werk wordt bewaard in de Universiteitsbibliotheek van Leiden. De schilderijen van Van Mieris zijn verspreid over de wereld in verschillende musea en verzamelingen, in Nederland heeft Museum de Lakenhal te Leiden zes schilderijen, waaronder zijn grote zelfportret.  Monografische literatuur over Jan van Mieris",male,1660,1690,Leiden,Rome
Abraham Mignon,Q330400,"Abraham Mignon (Frankfurt, gedoopt 21 juni 1640 – Utrecht, 27 maart 1679) was een Nederlandse schilder van bloem- en vruchtenstillevens.   Abraham Mignon stamde uit een Zuid-Nederlandse familie die zich na de Reformatie in Frankfurt had gevestigd. Hij was daar een leerling van Jacob Marrell, met wie hij in 1664 naar Utrecht trok, waar hij in 1669 lid werd van het Sint-Lucasgilde. In de drie daaropvolgende jaren ging hij nog in de leer bij Jan Davidsz. de Heem. Hij trouwde in 1675 maar overleed al op jonge leeftijd. Hij werd begraven in de Buurkerk.  Abraham Mignon vervaardigde weelderige, kleinschalige en uiterst gedetailleerde stillevens, die zeer gewaardeerd en nog lang nagevolgd werden. Zij staan sterk onder de invloed van zijn leermeester De Heem, maar ze zijn wat harder in lijn en in kleur.",male,1640,1679,Frankfurt,Utrecht
Daniël Mijtens,Q655535,"Daniël Mijtens (I) (Delft, ca. 1590 - Den Haag, 1647-48), die in Engeland bekendstaat als Daniel Mytens the Elder, was een Hollands portretschilder, die in de middenjaren van zijn carrière in Engeland werkte.  Mijtens behoorde tot een van oorsprong Vlaamse schildersfamilie: hij was de oudere broer van Isaac Mijtens (1602-1666). Zijn oom was Aert Mijtens (ca. 1541-1602). Hij was zelf een oom van Johannes Mijtens (ca. 1614-1670), die de vader was van Daniël Mijtens (II) (1544-1688).   Hij werd in Delft geboren en werd opgeleid in Den Haag, mogelijk in het atelier van Van Mierevelt. Uit zijn eerste Hollandse periode zijn geen werken bewaard gebleven.   Rond 1618 vertrok Mijtens naar Londen, waar hij zijn eerste beschermer vond in de vooraanstaande kunstverzamelaar Thomas Howard. Mijtens schilderde de graaf en zijn vrouw en kreeg snel daarna de opdracht om koning Jacobus I en zijn zoon Charles, de prins van Wales te schilderen. In 1625 werd hij hofschilder voor Karel I.  Nadat Karel I de troon bestegen had, produceerde Mijtens in 1625 een zo groot aantal portretten op ware grootte van Charles I en zijn hovelingen, waaronder ook duplicaten, er wordt aangenomen dat hij in deze periode zijn eigen atelier met medewerkers had. Twee van zijn beste portretten zijn van dezelfde man, James Hamilton (1606-1649), de latere 1e hertog van Hamilton, die hij in 1623 als 17-jarige schilderde en in 1629 opnieuw, toen Hamilton 23 was. Mijtens bezocht de Nederlanden in 1626 en 1630, mogelijk om de laatste ontwikkelingen in de schilderkunst te bestuderen, meer in het bijzonder de werken van Rubens en Van Dyck.  Mijtens introduceerde een nieuw naturalisme in de Engelse hofportretten, maar na de komst in Engeland van de meer uitgesproken Anthony van Dyck, werd hij na 1632 voorbijgestreefd als de leidende hofportrettist. Rond 1634 is hij waarschijnlijk voorgoed teruggekeerd naar Nederland, waar hij vervolgens voornamelijk als kunsthandelaar in Den Haag werkzaam was. Hij kocht onder andere werken voor de genoemde Thomas Howerd (graaf van Arundel). Uit zijn latere periode zijn slechts vier schilderijen overgebleven.   Sommige van Mijtens' werken zijn nog steeds in het bezit van de Britse koninklijke familie.",male,1590,1647,Delft,The Hague
Johannes Mytens,Q864403,"Johannes Mijtens (Den Haag,  circa 1614 – Den Haag, begraven 24 december 1670) was een Nederlands kunstschilder.  Hij was de zoon van zadelmaker David Mijtens en Judith Hennings. Hij kwam uit een kunstzinnige familie; zijn ooms, Daniël Mijtens (I) en Isaac Mijtens, waren zijn leraren.  Mijtens begon zijn loopbaan in Den Haag, waar hij rond 1638 actief werd en in 1639 lid werd van het Sint-Lucasgilde. Hij verwierf aanzien als schilder; zijn oeuvre bestond voornamelijk uit portretten, maar omvatte ook historiestukken en genrestukken. Zijn vakmanschap leidde tot zijn benoeming als hofschilder, en in 1654 werd hij genomineerd als voorman van het gilde, hoewel hij niet werd verkozen.  In 1656 was Mijtens een van de oprichters van de Confrèrie Pictura, waar hij regelmatig zitting had in de commissie en later de functie van deken bekleedde. Naast zijn werk voor het gilde was hij vanaf 1659 ook kapitein in de stadsburgerwacht.  Op 19 februari 1642 trouwde Johannes Mijtens met zijn nicht Anna Mijtens, dochter van zijn oom Daniël Mijtens (I). Het paar kreeg tien kinderen, onder wie Daniël Mijtens (II), ook kunstschilder. Johannes Mijtens werd op 24 december 1670 in Den Haag begraven.  Zijn artistieke nalatenschap leefde voort in zijn vele leerlingen, onder wie Julius de Geest, Nicolaes Lissant, Martin Mijtens (I), Gerard de Nijst, Adriaen Stalpert van der Wiele, Pouwels van de Velde, Andries Thijsz. de Wit en Urbanus Talibert van Yperen.  Het links afgebeelde schilderij verbeeldt het gezin van mr. Willem van den Kerckhoven (raadsheer bij het Hof van Holland) en Reijmerick de Jonge door Mijtens geschilderd in 1652. De jongste zoon (Pellegrom) die op het been van de vader leunt was in werkelijkheid nog niet geboren in 1652 en is er in 1655 bijgeschilderd. Zoon Willem was toen een achtjarig jongetje. De vijf afgebeelde engeltjes stellen vroeg overleden kinderen van dit echtpaar voor.",male,1614,1670,The Hague,The Hague
Claes Corneliszoon Moeyaert,Q59661,"Nicolaes Moeyaert, voluit Nicolaes Cornelisz. Moeyaert, ook Claes Moeyaert, Nicolaes Mooyaert of Claes Cornelisz. Moyaert genoemd (Durgerdam, ca. 1592 – Amsterdam, 1655), was een toonaangevend katholiek schilder. Hij stamde uit een belangrijke Amsterdamse familie van kaaskopers.  Als jongeman reisde Moeyaert vermoedelijk naar Italië om kunst te zien en ervaring op te doen. Toen hij 25 was trouwde hij met Grietje Claes (1617). Mogelijk was hij in de leer bij Pieter Lastman in de Sint Antoniesbreestraat.  Moeyaert schilderde veel Bijbelse en mythologische voorstellingen. Hij volgde Rembrandt in het gebruik van rood krijt. Het werk De regenten en regentessen van het Oude Mannen- en Vrouwengasthuis is het enig bekende groepsportret van Moyaert, ook is het eerste Amsterdamse regentenstuk waarop zowel de mannelijke als vrouwelijke bestuurders zijn afgebeeld.  Hij ontwierp ook de triomfbogen in Amsterdam bij de binnenkomst van Maria de' Medici. Op 1 september 1638 stond hij langs de Spaarndammerdijk de stoet op te wachten.  Moeyaert was een zeer vermogend man en had drie kinderen, twee hadden mogelijk een gebrek en werden thuis verzorgd. Onder de Amsterdammers die geld in de onderneming van Hendrick Uylenburgh staken bevond zich ook Nicolaes Moeyaert.  Moeyaert was in het seizoen 1640-1641 hoofd van de Schouwburg van Van Campen, samen met vijf anderen. Hij woonde tot zijn dood op het Singel, niet ver van de Torensluis. Nicolaes Berchem, Salomon Koninck en Jan Baptist Weenix waren zijn leerlingen.",male,1592,1655,Durgerdam,Amsterdam
Jan Miense Molenaer,Q759588,"Jan Miense Molenaer (Haarlem, circa 1610 - aldaar, 15 september 1668) was een Nederlandse kunstschilder uit de Barokperiode.  Hij verhuisde in 1636 naar Amsterdam met zijn vrouw, Judith Leyster (met wie hij trouwde op 1 juni 1636), die eveneens schilderde. De schilderstijlen van het echtpaar overlapten elkaar, en het is soms moeilijk om het werk van de twee te onderscheiden. Molenaer schilderde vooral genrestukken, portretten en enkele religieuze taferelen. Algemeen wordt aangenomen dat het talent van Leyster groter was dan dat van Molenaer.  In Amsterdam werden vier van hun vijf kinderen geboren: Johannes (1637), Jacobus (1639), Helena (1643) en Eva (1646). In 1648 verhuisden ze weer naar Haarlem, waar hun laatste kind werd geboren (Constantijn, 1650). In Haarlem had Jan Miense Molenaer een atelier met enkele leerlingen. Hij was actief in de kunsthandel en ook in de huizenmarkt. Het echtpaar bezat een hofstede in Heemstede, ter waarde van 8.200 gulden.  In 1659 werden Jan en zijn vrouw beiden ziek. Jan Miense Molenaer herstelde, maar Judith Leyster overleed drie maanden later. Nog voor de dood van Leyster hadden Jan en zijn vrouw de hofstede in hun testament laten zetten.  In 1668 overleed Molenaer.  Jan Miense Molenaer was aan het begin van de 17e eeuw samen met Adriaen Brouwer en Adriaen van Ostade belangrijk in de ontwikkeling van de genrekunst in Haarlem. In vergelijking met Brouwer en Van Ostade is het werk van Miense Molenaer komischer.",male,1610,1668,Haarlem,Haarlem
Nicolaes Molenaer,Q1880278,"Nicolaes Molenaer, ook wel aangeduid met de voornaam 'Claes' of 'Klaes' (Haarlem, ca. 1628 - aldaar, 1676) was een Nederlands kunstschilder en tekenaar. Hij maakte landschappen, zeegezichten en genrestukken. Mogelijk was hij een leerling van Salomon van Ruysdael. Zijn werk vertoont invloeden van Jan van Goyen en later ook van Jacob van Ruisdael.  Hij zou een broer zijn geweest van de schilders Bartholomeus Molenaer en Jan Miense Molenaer. Andere bronnen geven aan dat hij een neef was van de laatste. Hij werkte zijn hele leven in Haarlem, waar hij in 1651 lid werd van het plaatselijke Sint-Lucasgilde. Zijn vroegste werk dateert uit 1644.  Molenaer werd begraven in de Grote of Sint-Bavokerk op 31 december 1676.",male,,1676,Haarlem,Haarlem
Pieter de Molijn,Q28771,"Pieter de Molijn, ook kortweg Pieter Molijn (gedoopt te Londen, 6 april 1595 – begraven te Haarlem, 23 maart 1661), was een Nederlands schilder, graveur en tekenaar. Hij behoorde tot de Hollandse School.  Pieter de Molijn werd gedoopt in de Nederduits-gereformeerde kerk Austin Friars in Londen. Zijn ouders waren van Vlaamse afkomst; zijn vader Pieter de Molijn was een textielhandelaar uit Gent, zijn moeder Lijntgen van den Bos kwam uit Brussel. Het gezin was uitgeweken voor de Spaanse overheersing vanwege hun geloof. De familie Molijn verhuisde vermoedelijk al voor 1609 naar Haarlem en het lijkt waarschijnlijk dat Pieter aldaar zijn opleiding heeft genoten. Esaias van de Velde wordt wel genoemd als zijn leermeester, maar daarover is geen zekerheid..  Vanaf 1616 was De Molijn lid van het Haarlemse Sint-Lucasgilde, waar hij in de jaren 1620-1649 allerlei functies bekleedde. Samuel Ampzing vermeldt in diens tweede editie van zijn Beschrijvinge ende Lof der Stad Haarlem, van 1621 Molijn al als lokale schilder.  Hij verbleef  in 1618 enige tijd in Rome, getuige zijn bijdrage aan het album amicorum Wybrand de Geest: 'In Rome den 6 junij 1618/Pieter du Molyn' (de Geest 1614). In 1624 werd hij vermeld als lid van de schutterij Sint Joris Datzelfde jaar trouwde hij met Maycken Geraerts; ze bleven hun gehele leven bij elkaar tot Molijns overlijden in 1661. Vanaf 1630 woonden ze op de Oude Gracht te Haarlem. In 1624 werd hij lidmaat van de Haarlemse gereformeerde kerk, waarna hij vier jaar later werd benoemd tot diaken.  In de derde editie van Beschrijvinge ende Lof der Stad Haarlem, (1628) werd Molijns schilderkunst al lovend beschreven. Hij was toen een kunstenaar die aanzien genoot, wat aangetoond wordt door de bestuursfuncties die hij toegedeeld kreeg in het Haarlemse schildersgilde St. Lucas. Hij was daar een aantal keren 'vinder' voor het gilde en ook werd zijn werk regelmatig geselecteerd voor de kunst-loterijen van St. Lucas. Hij was een gerespecteerde schilder, die het zich dan ook financieel kon veroorloven om een huis aan de Oude Gracht in Haarlem te kopen voor 3,100 guldens. Bovendien werd hij binnen het schildersgilde in 1632 tot 'deken' verkozen, wat in zijn geval als zoon van een Vlaamse immigrant des te opvallender was, omdat tot dan toe het ambt van deken slechts aan katholieke schilders was toegekend; hij was de eerste die als overtuigd en belijdend protestant deze positie zou bekleden. Molijn handelde ook zelf in zijn eigen werken, en in schilderijen van schilders buiten Haarlem, waardoor hij een keer moeilijkheden kreeg met de regels van het gilde, en een proces door een aanklacht van Caesar van Everdingen die betaling eiste voor zijn geleverde werken. Ook verrichtte hij meerdere keren taxaties van schilderijen.  De Molijn had een aantal leerlingen, zoals Gerard ter Borch I, Gerard ter Borch II, Jan Coelenbier, Allart van Everdingen, Christian de Hulst, Anthony Molijn, Jan Nose en Jan Wils.In 1660 maakten hij en zijn vrouw nog in goede gezondheid hun testament op de langstlevende. In 1661 werd hij begraven vanuit zijn huis op de Oude Gracht.  Pieter de Molijn is qua onderwerpen voornamelijk bekend geworden om zijn landschappen. In een Haarlemse inventaris uit 1661 werd – samen met andere werken van Haarlemse meesters – genoteerd: een keukenstuk door een Molijn. Een vis-stilleven en een landschap op zijn naam werd genoteerd in een inventaris van 1673 in Den Haag - volgens Willigen/Meijer door Pieter (Willigen/Meijer 2003). Ook zijn er enkele architectuurstukken en portretten van hem bekend. Daarnaast bestaan er veel tekeningen van zijn hand die met name na zijn dood sterk werden gewaardeerd. Voordat De Molijn tot schilderen kwam maakte hij van 1616 tot 1625 eerst met name tekeningen en schetsen, die vervolgens door andere kunstenaars werden omgezet tot prenten. Er is een tekeningen- en prentenverzameling door hem aangelegd, waarin hij het werk van zijn favoriete kunstenaars verzamelde, zoals van Abraham Bloemaert, Gillis van Coninxloo (1544–1607), David Vinckboons (1576–1632), Roelant Savery en met name tekeningen van Esaias van de Velde.  Zijn eerste schilderijen maakte hij pas vanaf circa 1625; het exacte jaar is onbekend. Evenals Esaias van de Velde en Jan van Goyen was hij al vroeg bezig om het productieproces van zijn schilderijen te bekorten door een nieuwe en schildertechniek toe te passen die minder tijd vroeg. Het was toen gebruikelijk onder schilders om voor het schilderen eerst een gedetailleerde schets te maken op doek of een houten paneel, die vervolgens laag-na-laag werd ingeschilderd. Dit had als consequentie dat het schilderen pas op zijn vroegst de dag erna verder kon gaan, nadat de voorgaande laag al enigszins was ingedroogd. Van de Velde (waarschijnlijk leraar van De Molijn geweest) De Molijn en Van Goyen begonnen op een vlottere manier te werken: 'nat in nat'. In deze nieuwe aanpak werd de gehele voorstelling van het schilderij in één keer achter elkaar op het doek geschilderd. Bovendien werd daarbij slechts een beperkt aantal pigmenten door hem gebruikt, zoals grijzen, groenen, bruinen, matgeel en blauw. De monochromie die bij De Molijn het resultaat hiervan was is bijvoorbeeld goed te zien in zijn werk Duinlandschap met boom en wagen; dit doek was een van de eerste schilderijen die met behulp van deze snelle 'nat in nat' techniek werd opgezet.  De Molijn koos vaak de duinen als zijn favoriete onderwerp, bij voorkeur in zijn zomerlandschappen met boerenwoningen met figuren erbij; daarnaast schilderde hij vaak landschappen met rustende reizigers of soldaten. Ook maakte hij enkele zeestukken (op zijn schilderijen tussen 1623 en 1638 zijn er ook werken die alleen maar figuren afbeelden). Zijn composities zijn meest diagonaal opgebouwd, waarbij de figuren altijd duidelijk vanuit de achtergrond naar voren komen en daardoor uitgesproken afsteken tegen hun omringende omgeving. De opbouw in het schilderij van het verloop van het terrein naar de diepte toe is bij hem het belangrijkste; het atmosferische aspect ontbreekt daardoor dan ook vaak of is slechts miniem door hem aangeduid. Wel is het zo dat we Hollandse wolkenluchten bij hem terugvinden, waartegen de kronen van de bomen zacht afsteken, zoals in zijn schilderij Boerderij met duinen, gemaakt circa 1625.  Een bekende tekening van hem is De gestrande Potvis uit 1629, wat in die tijd ook werkelijk een regionale bezienswaardigheid was. Rondom de potvis op het strand geeft zijn tekening een heel diverse menigte weer, compleet met tenten, karren, prikstokken en gedetailleerde kleding van de bezoekers van dit bijzondere evenement. Ook zijn veel latere, grote schilderij De wolfabricage  laat een grote diversiteit van mensen zien die allemaal hun specifieke taak hebben in het bereiden van de wol, inclusief de verschillende fases waarin de wol wordt behandeld. Het werk is als het ware een historisch tafereel dat uitleg geeft over de gangbare productie van wol in die tijd.  In de ogen van veel kunsthistorici uit onze moderne tijd mankeert het in de latere landschappen van De Molijn na 1630 aan zwier en originaliteit van zijn vroegere duinlandschappen van circa 1625; daarin is het goed zichtbaar dat hij pionierde met tonaliteit. Maar gezien vanuit een zeventiende-eeuws standpunt was De Molijn een gerespecteerd kunstschilder tot aan het einde van zijn leven; hij was bijna vergelijkbaar met de toenmalige status van een Jan van Goyen. Deze reputatie verwierf hij met zijn verfijnde vakmanschap en met zijn referenties naar de toen heersende traditie van de landschapsschilderkunst; beide aspecten werden in zijn eigen tijd gewaardeerd door vooral de rijkere klanten in het bovenste segment van de markt. Hij was niet zozeer een 'behoudende' schilder vanwege gebrek aan talent, maar door zijn eigen keuze, en door de toen bestaande artistieke rivaliteit. Hij onderkende het voordeel van het aanbieden van goedkopere schilderijen (want sneller gemaakt!) voor de gewone markt, met daarnaast landschappen waar veel langer aan gewerkt was en die zichtbaar heel vaardig waren geschilderd. Deze laatste groep werken was bestemd voor de rijkere clientèle, die zich er goed van bewust was dat kwaliteitsschilderijen wel degelijk het resultaat konden zijn van artistieke rivaliteit. Dit concludeert althans Marion Boers in haar tekst over De Molijn.",male,1595,1661,London,Haarlem
Carel de Moor,Q874936,"Carel de Moor (Leiden, 25 februari 1655 – Warmond, 16 februari 1738) was een Nederlands kunstschilder. Hij was de zoon van Carel de Moor (1627-1689). Hij was een leerling van Gerrit Dou, Frans van Mieris, Abraham Lambertsz. van den Tempel en Godfried Schalcken. Hij wordt gezien als een van de kenmerkendste portretschilders in de traditie van de Leidse 'fijnschilders'.  In 1683 werd De Moor lid van het Leidse Sint-Lucasgilde, waarvoor hij verschillende leidende functies bekleedde. Rond 1694 richtte hij samen met Willem van Mieris en Jacob Toorenvliet de Leidse Tekenacademie op, die tot 1736 bestond.  Zoon Carel Isaac de Moor (1691-1751) was eveneens portretschilder.",male,1655,1738,Leiden,Warmond
Paulus Moreelse,Q59620,"Paulus Moreelse (Utrecht, 1571 – aldaar, 6 maart 1638) was een Nederlands schilder, voornamelijk van portretten.  Moreelse was een leerling van de Delftse portretschilder Michiel Jansz. van Mierevelt, die weer bij Anthonie van Blocklandt in de leer was geweest.  Hij maakte een studiereis naar Italië, waar hij veel opdrachten voor portretten ontving. Terug in Utrecht werd hij in 1596 lid van het zadelaarsgilde, en in 1611 was hij een van de oprichters van het nieuwe schildersgilde, waarvan hij de eerste deken werd. Hij was van dezelfde generatie als Abraham Bloemaert en Joachim Wtewael, en net als de laatste speelde hij een belangrijk rol in het openbare leven van zijn stad. In 1618, toen de contraremonstranten in Utrecht aan de macht kwamen, werd hij raadslid.  Het oudst gedateerde werk van Moreelse is van 1606. Hij ontwikkelde zich tot een veelgevraagd portretschilder en kreeg opdrachten vanuit de hele republiek. In 1616 kreeg hij de opdracht een schuttersstuk van officieren en andere schutters van wijk III in Amsterdam te maken. De meeste opdrachten kreeg hij in de jaren twintig. Hij schilderde naast portretten ook enkele historiestukken in maniëristische trant, en in de jaren twintig vervaardigde hij pastorale schilderijen van herders en herderinnen.  Moreelse was ook werkzaam als architect en ontwierp in Utrecht de Catharijnepoort (1626, rond 1850 afgebroken) en wellicht ook het nog bestaande Grote Vleeshuis aan de Voorstraat uit 1637. Hij gaf les aan de Utrechtse tekenacademie en had veel leerlingen, van wie Dirck van Baburen de bekendste was.  Moreelse was getrouwd met Antonia van Wintershoven (gestorven in 1645). Het gezin woonde vanaf 1605 in de Boterstraat. Op 19 maart 1638 werd Moreelse begraven in de Buurkerk. De schilder Johan Moreelse en de Utrechtse burgemeester Hendrick Moreelse waren beiden zoons van Paulus Moreelse.  Werken van Paulus Moreelse zijn in de openbare collecties van:",male,1571,1638,Utrecht,Utrecht
Jacob van Moscher,Q1677689,Jacob van Mosscher (ca. 1605 - na 1650) was een Nederlands kunstschilder en tekenaar uit de periode van de Gouden Eeuw. Hij vervaardigde uitsluitend landschappen.  Over het leven van Van Mosscher is weinig bekend. De genoemde geboorte- en overlijdensdata zijn slechts bij benadering. Hij werkte waarschijnlijk in Haarlem en was in elk geval actief in de periode 1635 - 1645.,male,1615,1655,,Haarlem
Frederik de Moucheron,Q515222,"Frederik de Moucheron (Emden, 1633 - Amsterdam, 1686) was een Nederlands kunstschilder en tekenaar uit de Gouden Eeuw. Hij vervaardigde met name (italianiserende) landschappen die door verschillende collega's werden gestoffeerd met mens- en dierfiguren. Ook beschilderde hij de wanden van de interieurs van gegoede families in Amsterdam.  Frederi(c)k de Moucheron was de zoon van Balthazar de Moucheron en Cornelia van Brouckhoven. Zijn vader was, naast andere bezigheden, eveneens kunstschilder en was vermoedelijk zijn eerste leermeester. Later ging hij in de leer bij Jan Asselijn, die grote invloed had op zijn Italiaanse landschapsstijl.   In 1655 trok hij via Antwerpen naar Frankrijk, waar hij enkele jaren werkte in Parijs en Lyon. Hij keerde, na wederom een kort verblijf in Antwerpen, in 1659 terug naar Amsterdam. Hij trouwde daar in dat jaar met Marieke de Jouderville, een dochter van de schilder Isaac de Jouderville. Zij kregen elf kinderen, onder wie Isaac de Moucheron, die evenals zijn vader landschapsschilder werd.  Frederik de Moucheron werkte samen met onder meer Dirck Helmbreeker, Johannes Lingelbach, Adriaen van de Velde en Nicolaes Berchem, die stofferingen leverden voor zijn werk.  De schilder werd op 5 januari 1686 in Amsterdam begraven.  Werk van Moucheron is te vinden in onder meer het Rijksmuseum Amsterdam, het Kunsthistorisches Museum Wien in Wenen, de National Gallery in Londen, en verder in Leipzig, Hannover, Florence en Los Angeles.",male,1633,1686,Emden,Amsterdam
Cees Mudde,Q1859952,"Cees Mudde (Renswoude, 20 januari 1959) is een Nederlands kunstschilder, illustrator en schrijver op het gebied van kunst.  Mudde begon zijn carrière in de fotografie en koos definitief voor de kunst na het winnen van onder andere de eerste prijs op een grote teken- en schilderwedstrijd.  In de jaren tachtig werd zijn werk vooral gekenmerkt door (vrije) surrealistische onderwerpen en portretten in olieverf of pastel, waarbij hij zich verdiepte in de betreffende technieken en materialen.  Hij werd opgemerkt door verschillende producenten op teken- en schildergebied, waaronder Winsor & Newton, Berrol, Faber-Castell en Daler-Rowney. Voor deze merken werkte hij als kunstenaar en creatief & vaktechnisch adviseur.  In de jaren negentig tot 2005 bestond zijn werk vooral uit figuratieve en realistische tekeningen en schilderijen die hij veelal in opdracht maakte. Hij gebruikte hiervoor verschillende technieken, maar bovenal kleurpotlood/pastel en olieverf. Verder publiceerde hij vaktechnische artikelen, columns en een achttal boekjes over verschillende teken- en schildertechnieken, waarvan er 40.000 exemplaren zijn verkocht (stand 2012).  Hierna hield hij zich vijf jaar summier bezig met de kunst en vervolgde daarna zijn loopbaan zonder zich nog door één bepaalde stijl te laten vangen. In deze periode kenmerkt zijn werk figuratieve elementen die soms afgewisseld worden door abstracte elementen. In zijn werk combineert hij verder impressionistische toetsen en gedetailleerde gepenseelde partijen. Zijn stijl kan het best omschreven worden als het fusionisme, ofwel de samensmelting van verschillende stijlen en technieken waardoor een eigen beeld ontstaat. Het door hem gecreëerde beeld zet zich vaak voort in de handgemaakte kunstzinnige lijsten die veelal onlosmakelijk met het schilderij verbonden zijn.  Bij uitgeverij Cantecleer verschenen in de serie 'Tekenen en Schilderen met Cees Mudde' de volgende boeken:  Uitgeverij ART-I-shock bracht in de serie 'De vlek op de juiste plek' de volgende boeken uit:",male,1959,,,
Pieter Mulier the Elder,Q217640,"Pieter Mulier (Haarlem, ca. 1600 - Amsterdam, 1659), ook wel Pieter Mulier de Oude of Pieter Mulier (I) genoemd, was een Nederlandse kunstschilder en tekenaar in de Gouden Eeuw. Hij was de vader van de kunstschilder Pieter Mulier de Jonge.  Mulier schilderde voornamelijk zee- en strandgezichten, veelal schepen op stormachtige zee. Hij was beïnvloed door Jan Porcellis (vooral in zijn vroege werk), Jan van Goyen, Simon de Vlieger, Willem van Diest en Abraham van Beijeren. Hij ondertekende zijn werk vaak met PML of PMLIER.  Werk van Mulier is te bezichtigen in onder meer het Teylers Museum in Haarlem, het Rijksmuseum in Amsterdam, het Mauritshuis in Den Haag en het National Maritime Museum in Londen.  Hij was mogelijk in de leer bij Simon de Vlieger of bij Salomon van Ruysdael. Zowel zijn zoon Pieter Mulier de Jonge als Frans de Hulst waren in de leer bij hem. Pieter Mulier de Jonge kreeg de bijnaam  Il Cavalier Tempesta in Italië omdat hij, net als zijn vader, vaak schepen op stormachtige zee schilderde.  Mulier werd geboren in Haarlem ergens tussen 1590 en 1615. Zijn ouders waren Pieter Joostenz. Mulier (een doopsgezinde die vanuit Vlaanderen naar Nederland was gevlucht) en Baertken de la Mote. In 1635 trad hij in Haarlem in het huwelijk, en in 1638 werd hij lid van het Haarlemse Sint-Lucasgilde. Vanaf 1647 was hij werkzaam in Amsterdam.­  Na zijn dood in Amsterdam in 1659 werd hij op 26 mei van dat jaar begraven in de Grote of Sint-Bavokerk in zijn geboortestad Haarlem.",male,1600,1659,Haarlem,Haarlem
Pieter Mulier,Q666337,"Pieter Mulier (Haarlem, 1637 - Milaan, 29 juni 1701), ook wel Pieter Mulier de Jonge, Pieter Mulier de Jongere of Pieter Mulier (II) genoemd, was een Nederlandse kunstschilder, tekenaar en decoratieschilder. Hij kreeg de bijnaam Il Cavalier Tempesta, Cavalier Pietro Tempesta of kortweg La Tempesta (""de storm"") in Italië omdat hij vaak schepen op stormachtige zee schilderde. Zijn bijnaam werd vernederlandst tot Tempeest.  Mulier schilderde veel landschappen en stadsgezichten, veelal in italianiserende stijl, en zeegezichten, vaak schepen op stormachtige zee, wat ook een lievelingsonderwerp van zijn vader en leermeester Pieter Mulier de Oude was. Verder schilderde hij dierstukken en schilderijen van soldaten, ruiters en jagers. Hij was een van de belangrijkste landschapsschilders in Noord-Italië in de periode na 1670 en een van de belangrijkste schilders van zeegezichten van zijn tijd.  Werk van Mulier is te bezichtigen in onder meer het Rijksmuseum in Amsterdam, het Louvre in Parijs, de Hermitage in Sint-Petersburg, het National Maritime Museum in Londen, het Kunsthistorisches Museum in Wenen en het Art Institute of Chicago.  Mulier leerde het vak van zijn vader, de Haarlemse kunstschilder Pieter Mulier de Oude. Hij vertrok op jonge leeftijd naar het buitenland, eerst naar Antwerpen (in 1655) en vervolgens naar Rome, waar hij zich bij de Bentvueghels voegde met de bijnaam Tempesta (storm) of Tempeest. Deze bijnaam verscheen voor het eerst op een tekening uit 1659.  In Rome deelde hij van 1663 tot 1666 een huis met de schilder Pandolfo Reschi. Na zijn periode in Rome trok hij rond in Noord-Italië en verbleef in Genua, Milaan, Parma en Venetië. In 1701 overleed hij in Milaan.  In 1676 werd hij in gearresteerd voor betrokkenheid bij de moord op zijn eerste vrouw Lucia De Rossi. Hij kwam in januari 1679 voor de rechtbank in Genua en werd veroordeeld tot 20 jaar gevangenisstraf. Mulier zou zijn vrouw, van wie hij vervreemd was, hebben laten vermoorden door twee huurlingen, om zo te kunnen trouwen met zijn minnares Anna Eleonora Beltrami. Tijdens zijn gevangenschap trouwde hij inderdaad met Beltrami. Mulier bleef actief schilderen in gevangenschap, hoewel hij tijdens deze periode geleidelijk zijn gezichtsvermogen verloor. Hij kreeg een klokkentoren van het Dogepaleis in Genua, waar hij gevangengehouden werd, toegewezen als atelier.  Na vijf jaar wisten zijn hooggeplaatste klanten in Genua hem onschuldig verklaard te krijgen en op 15 oktober 1684 werd hij vrijgelaten.",male,1637,1701,Haarlem,Milan
Jan Harmensz. Muller,Q2725591,"Jan Harmensz Muller (Amsterdam, 1 juli 1571 - aldaar, 18 april 1628) was een Nederlands prentenmaker, tekenaar en kunstschilder, die gerekend wordt tot de barok en de Hollandse School.  Muller was de oudste zoon van Harmen Jansz Muller (ca. 1539-1617). Harmen Muller was prentenmaker en kunsthandelaar en leidde zijn zoon Jan op als schilder. Jan Muller werkte na zijn opleiding gedurende een periode voor de uitgeverij De Vergulde Passer van zijn vader in de Amsterdamse Warmoesstraat.  Muller woonde een deel van zijn leven in Praag, waar hij vele andere artiesten leerde kennen, onder wie Hans von Aachen en Bartholomeus Spranger. Praag was tijdens het regime van keizer Rudolf II van het Heilige Roomse Rijk opgebloeid als cultureel centrum. Hij onderhield nauwe contacten met de tevens onder keizer Rudolf II werkzame beeldhouwer Adriaen de Vries, die tot zijn aangetrouwde familie behoorde. In 1597 werd hij prentenmaker voor het keizerlijk hof.  In 1602 probeerde Muller zonder succes te bemiddelen voor keizer Rudolf II, toen die het altaarstuk Het Laatste Oordeel van Lucas van Leyden wilde kopen.  Tussen 1594 en 1602 bracht Muller waarschijnlijk veel tijd door in Rome en Napels. Hierna keerde hij terug naar Amsterdam en na de dood van zijn vader zette hij tot zijn eigen dood diens uitgeverij voort. Hij liet de gehele inventaris, inclusief een aantal koperplaten, na aan zijn vrijgezelle zoon Jan.  Het vroege werk van Muller lijkt sterk te zijn beïnvloed door het maniërisme van Bartholomeus Spranger en Hendrick Goltzius. Of hij de in Haarlem wonende Goltzius daadwerkelijk persoonlijk heeft gekend dan wel zijn eigen stijl ontwikkelde door diens tekeningen en prenten na te tekenen, is niet duidelijk. Muller werkte later in een meer naturalistische stijl, maar de invloed van het maniërisme bleef in zijn gehele oeuvre zichtbaar. In de periode waarin hij in Rome en Napels woonde, maakte hij veel gravures. Van hem zijn een honderdtal gravures bekend.  Vanuit Mullers testament is bekend dat hij ook heeft geschilderd. Toch wordt nog slechts één schilderij met zekerheid aan hem toegeschreven, Lot en zijn dochters uit 1600, al moet hij daarop zelf de signatuur van Cornelis Cornelisz. van Haarlem geplaatst hebben.",male,1571,1628,Amsterdam,Amsterdam
Michiel van Musscher,Q185495,"Michiel van Musscher (Rotterdam 1645 - Amsterdam 20 juni 1705) was een bekend Hollandsche kunstschilder en graveur van portretten en genrestukken. Hij was bij Martin Saagmolen, Abraham van den Tempel, Gabriël Metsu en Adriaen van Ostade in de leer. In 1660 vestigde hij zich in Amsterdam. In het begin van zijn carrière richtte hij zich vooral op genrestukken. De eerste portret opdrachten ontving hij uit zijn eigen Doopsgezinde kring. Vanaf 1670 krijgt hij zijn eerste opdrachten van rijke kooplieden en regenten, waaronder Johannes Hudde en Van Loon (familie). Het werk van Van Musscher kenmerkt zich door een verbluffende weergave van details, zoals oosterse tapijten, waarvan de knopen telbaar zijn.  Werken van zijn hand bevinden zich in Museum Van Loon, het Rijksmuseum Amsterdam, het Mauritshuis te 's-Gravenhage en het Museum Boijmans Van Beuningen te Rotterdam.  Een eerste overzicht van zijn werken werd op 9 maart 2012 geopend in Museum Van Loon.",male,1645,1705,Rotterdam,Amsterdam
Jan Barentsz. Muyckens,Q28005604,"Jan Barentsz. Muyckens (Leiden, 30 mei 1595 - Amsterdam, 2 mei 1665) was een Nederlandse kunstschilder en etser die woonde en werkte in Amsterdam. Hij was de zoon van een monnik die rond 1580 op het Lutherse geloof was overgegaan. Zelf was hij eveneens de Lutherse leer toegedaan.  Hoewel Muyckens een vrij lange loopbaan heeft gehad, is er maar een klein gedeelte van zijn oeuvre bewaard gebleven. In de collectie van het Rijksmuseum bevinden zich enkele etsen. Van de schilderijen bevinden zich in openbare collecties: een 'Droom van keurvorst Frederik de Wijze' (1643, Museum Catharijneconvent) en een portret van een echtpaar achter een klavechord (1648, Gemeentemuseum Den Haag).",male,1595,1665,Leiden,Amsterdam
Matthijs Naiveu,Q708036,"Matthijs of Matthys Naiveu (Leiden, gedoopt op 16 april 1647 - Amsterdam, 4 juni 1726) was een Nederlandse kunstschilder. Hij was de oudste zoon van de wijnhandelaar en herbergier Matheus Naiveu van Rotterdam en Janneken Melcke van Leiden. Zijn grootvader Mathys Willemsz was schipper te Luik. In 1675 trouwde Matthijs met de weduwe Agatha van Strichtenhuyse.  Naiveu leerde het vak van fijnschilder van Abraham Toorenvliet, de vader van Jacob Toorenvliet, en ging vervolgens in de leer bij Gerrit Dou. In 1671 werd Naiveu lid van het Leidse Sint-Lucasgilde. In 1678 verhuisde hij naar Amsterdam, waar hij als hop-inspecteur voor de Amsterdamse bierbrouwerijen ging werken.   Naiveu schilderde in Leiden vooral genrestukken en portretten. Zijn werk ontwikkelde zich in Amsterdam naar voorstellingen van festiviteiten en van theatergroepen met Commedia dell'arte figuren met meer beweging en kleurgebruik. Zijn werk vertoont invloed van de Bamboccianti, hoewel hijzelf nooit in Italië geweest is. Omdat zijn oeuvre niet groot is kan de vraag opgeworpen worden of hij alleen voor zijn plezier schilderde. Volgens Arnold Houbraken is de Zeven werken van barmhartigheid zijn grootste werk.   Naiveu overleed in 1726 op negenenzeventigjarige leeftijd in Amsterdam.",male,1647,1726,Leiden,Amsterdam
Herman Naiwinx,Q1996361,"Herman Naiwincx (Schoonhoven, ged. 27 oktober 1623 - Hamburg, 1670) was een Nederlands kunstschilder, tekenaar, prentkunstenaar en tapijthandelaar uit de periode van de Gouden Eeuw.  Naiwincx (of Nauwincx) was gespecialiseerd in de landschapschilderkunst, die hij zowel in zijn etsen als in de schilderijen toepaste. Veel van zijn werken zijn italianiserende landschappen. Bij zijn typisch Hollandse landschappen werkte hij in de stijl van Jacob van Ruisdael.  Voor wat betreft de figuren in zijn landschappen riep hij soms de hulp in van anderen. In het hier getoonde schilderij werkte hij samen met Willem Schellinks, in andere met Gerbrand van den Eeckhout en Jan Asselijn.  In de periode 1648 - 1650 werkte Naiwincx in Amsterdam; in 1651 was hij weer in Schoonhoven. Vanaf de tweede helft van de jaren 50 van de 17e eeuw is er weinig met zekerheid over hem bekend. Mogelijk woonde hij in Hamburg, maar het is ook mogelijk dat hij daar overleed tijdens een van zijn zakenreizen.",male,1623,1670,Schoonhoven,Hamburg
Aert van der Neer,Q381801,"Aernout (Aert) van der Neer (Gorinchem, 1603 - Amsterdam, 9 november 1677) was een Nederlandse landschapsschilder.  Over het leven van Van der Neer is weinig bekend. Hij werd geboren in Gorinchem, waar hij volgens kunstenaarsbiograaf Arnold Houbraken ""majoor bij de heren van Arkel"" zou zijn geweest. In Amsterdam kwam hij mogelijk in contact met de schilders Rafaël en Jochem Govertsz. Camphuysen (1601-1659), wier zuster Lysbeth Van der Neer in 1629 huwde. Rond 1635/6 werd zijn zoon Eglon geboren, die eveneens als zijn vader het schildersvak zou gaan beoefenen. De overige kinderen waren Grietje (1629), Cornelia (1642), Elisabeth (1645), Pieter (1648), en Alida (1650). Ook zijn kleinzoon, Aert van der Neer de Jongere werd net als zijn vader en zijn grootvader schilder. De landschappen die Van der Neer schilderde, kon hij maar moeilijk aan de man brengen. De schilderijen werden op nauwelijks enige waarde geschat en brachten net genoeg op om in de primaire levensbehoeften te voorzien. Om extra inkomen te vergaren, was Van der Neer vanaf 1659 de waard van de De Graeff van Hollant, gelegen aan de Kalverstraat. Deze wijntapperij werd in 1662 wegens een faillissement gesloten. Van der Neer stierf in 1677 in armoede in zijn woning aan de Kerkstraat te Amsterdam. Uit zijn nalatenschap kon worden opgemaakt dat hij zich in de laatste jaren van zijn leven hernieuwd op het schilderen had gestort.  Het vroegst gedateerde schilderij van Van der Neer, Winterlandschap met huizen draagt het jaartal 1635. Deze datum is naar alle waarschijnlijkheid niet oorspronkelijk. Tot de vroegste werken, die Van der Neer met de inscriptie A.V.D.N. signeerde, behoren verder een winterlandschap in het Rijksmuseum in Amsterdam (1639) en een ander in de collectie Martin in Kiel (1642). Beide werken zijn immatuur en van slechte kwaliteit. Het winterlandschap (1643) in de collectie Lady Wantage) en Maanlicht (1644, d'Arenberg, Brussel) zijn van betere kwaliteit.  Van der Neer was in 1652 getuige van de brand in het stadhuis van Amsterdam. Deze gebeurtenis vereeuwigde hij in twee of drie werken die thans hangen in galerijen in Berlijn en Kopenhagen. Van der Neers werk laat zien dat hij niet alleen in Amsterdam bekend was, maar ook zijn wegen kende in de grachten en bossen in en rondom Haarlem en Leiden.  Verder schilderde hij in de omgeving van de Maas en de Rijn. Geregeld is de stad Dordrecht te vinden in zijn werken en dit ondersteunt ander bewijs dat Van der Neer bevriend was met de Dordtenaar Albert Cuyp. Van der Neer en Cuyp waren beiden gezegend met een vergelijkbaar schildergevoel en voorliefde voor dezelfde objecten en zouden samen aan bepaalde werken hebben gewerkt, waarbij de schildertechniek van Cuyp meestal als superieur aan die van Van der Neer wordt beschouwd. Cuyp hielp van der Neers schilderijen te verlevendigen met figuren en dieren, maar zou op zijn beurt geen verwachtingen van Van der Neer hebben gehad. Uit deze werken blijkt Van der Neers aanwezigheid rondom Dordrecht, zoals een landschap met zonsondergang, thans in het Louvre, waarop Cuyp naar alle waarschijnlijkheid de voorgrond en koeien heeft geschilderd. Op een ander landschap van Van der Neer (National Gallery, Londen) heeft Cuyp zijn signatuur aangebracht op de emmer van een melkmeisje, wier figuur met rode rok hij schilderde aan de rand van het schilderij. Cuyp schilderde verder enkele vissers, een hond en een kruipende jager die enkele eenden wil verrassen, op een kapiteel van Van der Neer in het Städel Museum in Frankfurt.  Van der Neer had een voorliefde voor van gefantaseerde rivieren en waterlopen in het Nederlandse landschap bij schemering en maneschijn. Deze zijn daardoor zelden topografisch te lokaliseren. Verder bestaat een deel van zijn werk uit winterlandschappen en scènes op het bevroren water. Van der Neer was geïnteresseerd hoe silhouetten moesten worden weergegeven. Men denkt dat Van der Neer daarbij sterk beïnvloed is door de lichtschakeringen van de latere landschappen van Peter Paul Rubens. Verder nam Van der Neer waarschijnlijk een voorbeeld aan werken van Alexander Keirincx, Joost Cornelisz Droogsloot en Simon de Vlieger. Van der Neer heeft zelf mogelijk een belangrijke invloed gehad op het werk van Johan Barthold Jongkind.  Zijn werken zijn, ondanks de gebrekkige kennis over zijn leven, niet schaars. Ongeveer honderdvijftig werken zijn aan hem toegeschreven. Vanwege de mindere kwaliteit zijn ze minder kostbaar dan gelijksoortige werken van zijn leeftijdsgenoten Albert Cuyp en Meindert Hobbema. De Hermitage in Sint-Petersburg bezit een belangrijke collectie.",male,1603,1677,Gorinchem,Amsterdam
Eglon van der Neer,Q874770,"Eglon Hendrick van der Neer (Amsterdam?, ca. 1635/6 - Düsseldorf, 3 mei 1703) was een Nederlands kunstschilder. Hij werd bekend door portretten in de stijl van Caspar Netscher, gezelschapsstukken in de stijl van Gabriël Metsu, historische, mythologische en religieuze scènes en later geromantiseerde landschappen, een thema waarmee ook zijn vader Aert van der Neer bekend werd.  Waar en wanneer Van der Neer precies geboren is, is niet bekend, maar in 1659 geeft Eglon bij zijn huwelijk in Rotterdam op 26 jaar oud te zijn. Volgens Arnold Houbraken stierf Van der Neer in 1703 op zeventigjarige leeftijd; hij noemt echter als geboortejaar 1643. Op zijn gezag geven Wagenaar en Stijl in hun terugblik op de Gouden Eeuw ook het geboortejaar 1643. Van wie Van der Neer zijn kunstenaarsopleiding genoot, is evenmin bekend. Hij werd waarschijnlijk eerst door zijn vader Aert in het schildersvak onderwezen. Later zou hij schilderlessen bij Jacob van Loo hebben gevolgd, toen een vooraanstaande figuurschilder van Amsterdam.  Nadat hij zijn opleiding rond 1654 bij Van Loo had voltooid, trok hij naar Orange (Vaucluse) in Zuid-Frankrijk, waar hij in dienst trad van de gouverneur, Friedrich von Dohna. Hier verbleef Van der Neer drie of vier jaar, waarna hij eind 1658 terugkeerde naar Amsterdam. In Schiedam trad hij op 20 februari 1659 in het huwelijk met Maria Wagensvelt, de dochter van een welvarende Rotterdamse notaris. Op 15 februari 1660 doopten zij hun eerste zoon Aert, vernoemd naar Eglons vader, die eveneens schilder zou worden. Volgens Houbraken zouden hierna nog vijftien kinderen volgen.  In 1663 of 1664 verhuisde het gezin Van der Neer naar de geboortestad van Wagensvelt, waar de familie tot 1679 zou blijven wonen. In Rotterdam werd Adriaen van der Werff in 1671, toen pas twaalf jaar oud, een leerling van hem. Hij wordt tevens als enige leerling vermeld en Van der Werff zou vijfenhalf jaar bij Van der Neer in de leer zijn.  Na de dood van zijn eerste vrouw in 1677 verhuisde Van der Neer in 1679 naar Brussel, waar hij in 1681 in het huwelijk trad met de miniatuurschilderes Marie du Chatel, een dochter van de kunstenaar François du Chatel. Uit dit huwelijk zouden tot de dood van Marie negen kinderen volgen. In Brussel onderhield Van der Neer een goede vriendschappelijke band met de gouverneur van de Zuidelijke Nederlanden, de markies van Castanaga.  Op 18 juli 1687 werd Van der Neer benoemd tot hofschilder van de Spaanse koning Karel II. Twee jaar later schilderde Van der Neer, nadat de vrouw van Karel II was overleden, een van de huwelijkskandidaten, Maria Anna van Beieren. Hij werd in 1689 in zijn geboortestad Amsterdam waargenomen, wat er op wees dat hij zich niet continu in Brussel begaf.  In 1695 kocht Johan Willem van de Palts, toen hij door de Republiek der Zeven Verenigde Nederlanden reisde, een schilderij van Van der Neer in Rotterdam. Kort daarop nam hij direct contact op met Van der Neer. In datzelfde jaar lag Brussel onder vuur van Franse troepen en Van der Neer keek uit naar een nieuwe plek om te leven. In 1698 ging hij in op het aanbod van Johan Willem van Palts om zich als hofschilder te vestigen in Düsseldorf. In december 1697 was hij in het huwelijk getreden met de schilderes Adriana Spilberg, de weduwe van de schilder Willem Breekvelt. Dit derde huwelijk bleef kinderloos.  Van Van der Neer zijn ongeveer veertig portretten bekend. De afmetingen van Van der Neers schilderijen zijn over het algemeen klein van formaat en zijn minutieus afgewerkt. Van Van der Neer is slechts één zelfportret bekend, gesigneerd en gedateerd in 1696, toen Van der Neer ongeveer zestig jaar oud was; het hangt reeds geruime tijd in het Galleria degli Uffizi in Florence. Van een schilderij uit 1671, dat qua compositie zeer gelijkt op een werk van de Rotterdammer Ludolf de Jongh, wordt beschreven dat het Van der Neer met zijn eerste vrouw Maria Wagensvelt en een deel van zijn kinderen uit dit huwelijk toont. De gelaatstrekken uit zijn latere zelfportret lijken ook aanwezig bij de man in het familieportret, maar de tijdspanne van vijfentwintig jaar geeft te weinig aanwijzingen om een definitief antwoord te geven op de vraag of Van der Neer inderdaad zijn eigen gezin heeft geportretteerd.  Gedurende zijn periode in Amsterdam en Rotterdam schilderde Van der Neer hoofdzakelijk gezelschapsstukken en portretten, waarbij hij veelvuldig verschillende stijlen wist toe te passen. Zijn interieurscènes verraden invloeden vanuit het werk van Pieter de Hooch, Gerard ter Borch, Gabriël Metsu en Frans van Mieris.  Van der Neer schilderde slechts een handvol mythologische en Bijbelse stukken. De vroegste daarvan lijken zeer veel op zijn gezelschapsstukken, waarbij de figuren zijn gestoken in eigentijdse interieuren.  Later, toen hij werkte in Brussel en Düsseldorf, situeerde Van der Neer zijn historische scènes in de buitenlucht in weidse landschappen. Bij deze werken lijkt hij naar voorbeeld van Adam Elsheimer te hebben geschilderd. In zijn pure landschappen, waarop betekenisloze figuren staan afgebeeld, neigt zijn stijl naar die van Jan Brueghel de Oude en Jacques d'Arthois.  De werken van Van der Neer vertonen, behoudens het aspect van geïdealiseerde landschappen, geen enkele overeenkomst met het werk van zijn vader Aert van der Neer. Werk van hem is thans te vinden in onder andere het Rijksmuseum te Amsterdam, het Louvre in Parijs en het Museo del Prado in Madrid.  Onder meer",male,1630,1703,Amsterdam,Düsseldorf
Caspar Netscher,Q217715,"Caspar Netscher (Heidelberg, 1639 – Den Haag, 15 januari 1684) was een Nederlands schilder, tekenaar en miniatuurschilder.  Hij was lid van de familie Netscher en een zoon van de Duitse beeldhouwer Johann Netscher. Al op jonge leeftijd ging hij in Arnhem in de leer bij de schilder Hendrick Coster. Hij rondde zijn opleiding af in het atelier van Gerard ter Borch in Deventer. In 1658 of 1659 trok Netscher naar Den Haag. In 1659 vertrok hij op weg naar Italië, maar kwam niet verder dan Bordeaux, waar hij ging wonen. Hij ontmoette er zijn latere echtgenote Margaretha Godijn. In 1662 keerde hij met gezin terug naar Den Haag, waar hij op 25 oktober toetrad tot het Haagse schildersgilde Pictura.   Aanvankelijk schilderde Netscher eenvoudige genrestukken van een klein formaat, die de invloed van Gerard ter Borch verraden. Maar in de jaren zestig ging hij meer voorname onderwerpen schilderen. Hij maakte ook veel portretten in de elegante Haagse hofstijl, onder meer van stadhouder Willem III. In de jaren zeventig ontving Netscher hoge prijzen voor zijn werk.  Casper schilderde verfijnde stukken, zo te zien, huiselijke gebeurtenissen in elegante interieurs, die bijzonder in trek zijn bij een Frans georiënteerde elite, ter aankleding van de kunstkabinetten vol schilderijen en andere kunstvoorwerpen.Omdat er een erg grote vraag naar zijn werken was, moest hij assistenten inschakelen. Caspar Netscher had, net zoals de Leidse fijnschilders , een rijke stofsuggestie: hij was heel goed in het weergeven van oriëntaalse tapijten, zijde, borduursels  en brokaat.   Verder zijn er ook historiestukken, landschappen en tekeningen van de hand van Netscher bewaard gebleven.   De zonen van Caspar Netscher, Theodoor (1660 Bordeaux-1732 Hulst) en Constantijn (1668 Den Haag-1723 Den Haag), werkten in de trant van hun vader.",male,1639,1684,Heidelberg,The Hague
Willem van Nieulandt II,Q663795,"Willem (of Guiliam) van Nieulant of van Nieuwelandt (Antwerpen 1584 – Amsterdam 1635) was een Vlaamse barokschilder, tekenaar, graveur en schrijver uit Antwerpen die zowel in de zuidelijke als de noordelijke Nederlanden actief was.  Hij staat bekend om zijn Italianiserende landschapsschilderijen en prenten, vaak van gezichten op de gebieden rond Rome met eigentijdse figuren en bijbelse of mythologische scènes.  Hij kreeg erkenning voor zijn Nederlandstalige poëzie en toneelstukken.  Hij werd geboren in Antwerpen in 1582 of 1584 als zoon van Adriaen van Nieulandt de oudere (overleden 1603) en Geertruyd Loyson (overleden ca. 1627). Zijn vader was een pennenverkoper evenals zijn grootvader die bovendien meester was van het Sint Lucasgilde van Antwerpen in 1573. Tot zijn familie behoorden een aantal kunstenaars waaronder zijn oom Willem van Nieuwelandt I (of 'de oudere') die schilder en tekenaar was en in Rome werkte. Zijn jongere broer Adriaen van Nieulandt de jongere (geboren in 1586 in Antwerpen) werd decoratieschilder van interieurs, prentkunstenaar, kunsthandelaar, taxateur, schilder en tekenaar en was voornamelijk actief in Amsterdam.  De familie van Nielandt verhuisde in 1589 naar Amsterdam, na de Val van Antwerpen, waarschijnlijk omdat ze protestants waren. Een andere broer, Jacob van Nieulandt, werd in 1593/94 geboren in Amsterdam, waar hij kunsthandelaar, schilder, herbergier en tekenaar werd.  Willem II leerde het vak bij Jacob Savery in Amsterdam. In 1601 ging hij naar Rome waar hij woonde en werkte bij zijn oom Willem (I) en in 1604 ook in het atelier van Paul Bril. Hierop keerde hij terug naar Amsterdam, waar hij in 1606 in het huwelijk trad met Anna Hustaert. In datzelfde jaar verhuisde het echtpaar naar Antwerpen, waar Willem lid werd van het plaatselijke Sint-Lucasgilde.  In 1629 ging hij terug naar Amsterdam. Een van zijn kinderen, dochter Constantia, trouwde met de kunstschilder Adriaen van Utrecht. In 1635 publiceerde hij in zijn hoedanigheid als schrijver een treurspel. Op 24 oktober van dat jaar maakte hij zijn testament op. Hij overleed kort daarop.",male,1584,1635,Antwerp,Amsterdam
Elias van Nijmegen,Q1924931,"Elias van Nijmegen (Nijmegen, 1667 - Rotterdam, 24 januari 1755) was een Nederlandse kunstschilder.  Van Nijmegen was een zoon van de marmerschilder Herbert van Nijmegen. Zijn vader overleed toen hij 12 jaar was. Zijn broers leidden hem op tot schilder. Hij werd in 1689 lid van het Sint-Lucasgilde te Leiden. In 1695 vestigde hij zich als schilder in Rotterdam. Ook in Rotterdam trad hij toe tot het Sint-Lucasgilde. Hij was hoofdman van het gilde van 1702 tot 1740. Hij trouwde aldaar met Johanna Stierman. Als schilder legde hij zich toe op interieurschilderingen. Hij maakte in opdracht zowel behangsel-, plafond- en grisailleschilderingen voor patriciërswoningen. Zo maakte hij samen met zijn zoon Dionys de schilderingen in de nieuwe woning van de Goudse burgemeester Van Strijen. In het Rijksmuseum te Amsterdam bevindt zich een uit 1695 daterend kabinet van prinses Henriëtte Amalia en stadhouder Hendrik Casimir II, waarvan de plafondschildering wordt toegeschreven aan Van Nijmegen (zie afbeelding). Ook zijn dochter Barbara was kunstschilder. Van Nijmegen overleed in januari 1755 op ongeveer 88-jarige leeftijd te Rotterdam. Hij werd begraven aldaar in een eigen grafkelder in de Prinsekerk.",male,1667,1755,Nijmegen,Rotterdam
Reinier Nooms,Q1936604,"Reinier Nooms (Amsterdam (?), ca. 1623 - aldaar, augustus 1664) was een Noord-Nederlandse schilder, tekenaar en prentkunstenaar, die voornamelijk schepen en marines schilderde. Hij wordt in de literatuur meestal Reinier Nooms genoemd. Hij signeerde zijn werken echter met de naam ‘R. Zeeman’.  Nooms werd hoogstwaarschijnlijk geboren in Amsterdam. Na een ruig leven als zeeman begon hij – waarschijnlijk op latere leeftijd – met schilderen, etsen en graveren. Het is niet bekend hoe hij dit leerde. Zijn kennis van scheepvaart is duidelijk in zijn werk: schepen en buitenlandse locaties werden zeer nauwkeurig en gedetailleerd afgebeeld en dienden als voorbeeld voor andere kunstenaars.  Nooms was een veelbereisde kunstenaar. Hij bezocht Parijs, Venetië en mogelijk ook Berlijn. Hij reisde tussen 1661 en 1663 op de vloot van Michiel de Ruyter mee voor diens strafexpedities langs de Noord-Afrikaanse kust. Tijdens deze reis maakte hij een serie schetsen van de havens van onder meer Algiers en Tripoli. Na zijn terugkomst in de Republiek werkte Nooms deze uit tot schilderijen.  Vooral de Nederlandse overwinningen in de zeeslagen van de Engels-Nederlandse Oorlogen waren een geliefd onderwerp. Zo schilderde hij het vlaggenschip Aemilia van Maarten Tromp voor de Slag bij Duins in 1639. Dit schilderij hangt nu in het National Maritime Museum in Londen. Zijn schilderij van de Slag bij Livorno in 1653 hangt nu in het Rijksmuseum in Amsterdam.  Vanaf de jaren 1650 begon Nooms met het vervaardigen en aanvankelijk ook uitgeven van series etsen van schepen en topografische vergezichten, faits après le naturel. Dit etswerk wordt gekenmerkt door een grote verfijning en werd door veel andere kunstenaars gebruikt als voorbeeld. Vooral de 19e-eeuwse Franse etser Charles Meryon werd in grote mate door hem beïnvloed. Nooms' Parijse stadsgezichten inspireerden Meryon tot zijn eigen reeks etsen van Parijs. Hij droeg zelfs werk in dichtvorm op aan Nooms.  Een van Nooms' laatste schilderijen, uit 1664, toont het IJ en 's Lands Zeemagazijn (het magazijn van de marine, nu het Scheepvaartmuseum) in Amsterdam. Het schilderij hangt nu, heel toepasselijk, in datzelfde Scheepvaartmuseum.",male,1623,1664,Amsterdam,Amsterdam
Jan van Noordt,Q2119666,"Jan van Noordt ook Joan van Noort (Schagen, 1624 – ca. 1676) was een flamboyant historie- en portretschilder uit de 17e eeuw. Hij schilderde klassieke thema's, soms gebaseerd op toneelstukken of herdersspelen.  Alhoewel noch zijn doop, noch zijn overlijden zijn opgetekend, wordt over Jan van Noordt de laatste jaren steeds meer bekend. Zijn vader Sijbrandt was een schoolmeester en organist uit Schagen die omstreeks 1630 naar Amsterdam kwam. In 1640 stierf zijn vrouw, en zijn kinderen, waaronder Jan, erfden 400 gulden van hun moeder.  Van Noordt, woonachtig in de Slijkstraat, kreeg omstreeks deze tijd zijn opleiding bij Jacob Adriaensz. Backer, samen met Abraham van den Tempel, de zoon van Lambert Jacobsz. Na de dood van Backer schilderde hij meer in de stijl van Govert Flinck.  Hij schilderde aanvankelijk historiestukken voor de vrije markt: bijbelse en mythologische taferelen en ook scènes uit geliefde toneelstukken van die tijd. Zijn werk viel kennelijk in de smaak want hij kreeg steeds meer opdrachten van Amsterdamse regentenfamilies, ook voor portretten. Rond 1663 schilderde hij Jan J. Hinlopen en zijn vrouw Leonora Huydecoper van Maarsseveen.  In 1671 ging zijn broer Jacobus failliet en werd in hechtenis gehouden. In 1674 woonde of werkte hij op de Bloemgracht. Op 2 mei 1675 vertrok hij plotseling uit een atelier op de Egelantiersgracht.  Van Noordt had een leerling tussen 1664 en 1669: Johannes Voorhout. De zeeschilder en kunstkenner Jan van de Cappelle bezat een aantal van zijn werken, waaronder een portret van zijn vrouw. Van Noordt was nooit getrouwd, maar had blijkbaar een goede verstandhouding met de dochter van Samuel Coster.[bron?] Hij baseerde zich op werk van Mattheus Gansneb Tengnagel en op Granida van Pieter Corneliszoon Hooft.  Jan was de broer van Jacobus van Noordt en Anthonie van Noordt, organisten van de Nieuwezijds Kapel, de Oude Kerk, en de Nieuwe Kerk in Amsterdam. Ze waren de opvolgers van Dirck Sweelinck. Lucas, de jongste, werd predikant in Diemen. Hun neef, Sybrandt van Noordt junior, de zoon van Jacobus, volgde zijn vader op als organist van de Oude kerk en werd later organist en beiaardier in Haarlem. Hij was ook componist.",male,1623,1681,Schagen,
Jacob Ochtervelt,Q724646,"Jacob Lucasz. Ochtervelt (Rotterdam, februari 1634 – Amsterdam, begraven 1 mei 1682) was een Nederlands schilder en tekenaar.  Hij was eerst actief in Haarlem. In 1655 trouwde hij in Rotterdam met Dirkje Meesters. Van 1655 tot 1672 was hij actief in Rotterdam en van 1674 tot zijn dood in Amsterdam. Hij werd begraven in de Nieuwezijds Kapel.  Hij was een leerling van Nicolaes Berchem en Ludolf de Jongh. Als schilder bracht hij genrestukken, historiestukken en portretten voort. Van Ochterveld zijn ongeveer honderd werken bekend.",male,1634,1682,Rotterdam,Amsterdam
Jan Olis,Q2718002,"Jan Olis of Olly (Gorinchem, ca. 1610 – Heusden, 6 juni 1676) was een Nederlands schilder en tekenaar behorend tot de Hollandse School.  Zijn eerste werk dateert van 1629. Mogelijk heeft hij in Rome gestudeerd, want een schilderij getiteld Diana en Actaeon, dat zich vroeger in de verzameling Lüdinghausen-Wolff in het huidige Jelgava bevond, zou gesigneerd zijn 'J. Olis roma pinsit Ao. 1631' (J. Olis heeft dit geschilderd in Rome in het jaar 1631). Vanaf 1632 was hij lid van het schildersgilde in Dordrecht. In deze stad trouwde hij in 1637, gaf hij in 1638 en 1641 schilderles en wordt hij in 1638 vermeld als wijnkoper. In 1643 woonde hij in Rotterdam, waarna hij zich omstreeks 1651 in het Noord-Brabantse Heusden vestigde. Hier wordt hij tussen 1654 en 1673 vermeld als schepen, in 1657 als burgemeester en in 1670 als belastinginner.  Van Olis zijn genrestukken, portretten en stillevens bekend.",male,1610,1676,Gorinchem,Heusden
Maria van Oosterwijck,Q292250,"Maria van Oosterwijck, ook Oosterwyck, (Nootdorp, 20 augustus 1630 – Uitdam, 12 november 1693) was een Nederlandse kunstschilder uit de barokperiode, die gespecialiseerd was in gedetailleerde stillevens.  Van Oosterwijck werd geboren in Nootdorp, nabij Delft, als derde kind van predikant Jacobus van Oosterwijck en zijn vrouw Adriana Lambrechts van Linschoten. Één kind overleed op jonge leeftijd, waarna ze met haar oudere zus Geertruyt en jongere broer Lambertus opgroeide. Nadat haar moeder in 1636 overleed, verhuisde het gezin Van Oosterwijck naar Voorburg, waar vader Jacobus werkte. Hij hertrouwde in 1643 met Maria Jansdochter Cloetingh, afkomstig uit een bekende Delftse boekdrukkersfamilie.  Een tante van Maria van moederskant was in 1637 getrouwd met Hendrik van Beijeren, vader van de stillevenschilder Abraham van Beijeren. Mede door het contact met Abraham en zijn vrouw Anna van den Queborn, die ook kunstenares was, ontwikkelde Maria haar talent voor tekenen. Waarschijnlijk woonde en werkte ze vanaf ca. 1656 in een atelier aan de Voorstraat in Delft, samen met eerder genoemde neef en nicht. Het huis was oorspronkelijk eigendom van haar grootvader, maar was geërfd door haar vader. In 1658 verhuisde ze met Lambertus, die theologie ging studeren, naar Leiden, ook omdat daar veel familieleden woonden. Vanaf mei 1660 leefde Maria in Utrecht, vermoedelijk als leerlinge in het atelier van stillevenschilder Jan Davidsz. de Heem, die haar sterk beïnvloedde.  Na zes jaar vertrok ze naar Amsterdam, om als assistente van Willem van Aelst aan de slag te gaan. Tevens gaf ze zelf les aan Geertje Pieters, (volgens het Rijksbureau voor Kunsthistorische Documentatie ook gekend als Geertgen Wyntges) en kreeg ze langzamerhand erkenning als schilderes: haar kunstwerken waren zeer geliefd onder de Amsterdamse gegoede burgerij, en de Florentijnse prins Cosimo III de' Medici vergeleek haar met haar leermeester Van Aelst. De definitieve internationale doorbraak van Van Oosterwijck kwam rond 1668 met de verkoop van haar Vanitas met hemelglobe aan keizer Leopold I van het Heilige Roomse Rijk, dat tegenwoordig in het Weense Kunsthistorisches Museum hangt. Vanaf dat moment was ze zeer populair onder Europese vorstenhuizen en andere hoge edelen. Van Oosterwijcks inkomsten stelden haar in staat een pand aan de Keizersgracht tegenover het atelier van Van Aelst te betrekken, en ze stond in 1675 en 1677 borg voor het losgeld dat voor de bevrijding van een aantal gegijzelde matrozen uit Maassluis in Algiers moest zorgen. Haar broer Lambertus was op dat moment burgemeester van de Zuid-Hollandse gemeente.  Haar beste periode beleefde Van Oosterwijck in de jaren tachtig van haar eeuw. Haar werk werd gekenmerkt door de grote precisie en nauwkeurig uitgekozen bloemen, die ze eerst in de hortus botanicus bestudeerde en schetste. Daarnaast maakte ze vaak gebruik van fruit en insecten om haar schilderijen te verlevendigen. Ook verwerkte de Nootdorpse zelfportretten in de weerspiegeling van de vazen die ze schilderde, iets wat haar leermeester Van Beijeren ook geregeld deed.  Haar populariteit onder de Europese adel garandeerde haar financiële zekerheid in een voor veel schilders moeilijke periode. Zo kocht Jan III Sobieski van Polen in 1684 drie schilderijen voor het toentertijd enorme bedrag van 2400 gulden, en Johan George III van Saksen betaalde 1500 gulden voor hetzelfde aantal schilderijen, die hij in 1688 tijdens een reis via Den Haag onder ogen kreeg. Zelfs zonnekoning Lodewijk XIV van Frankrijk had een werk van Van Oosterwijck in zijn bezit, en twee schilderijen die door de Engelse koning-stadhouder Willem III en zijn vrouw Maria Stuart waren aangekocht behoren nog steeds tot de Engelse koninklijke collectie in Hampton Court in Londen.  In 1690, op zestigjarige leeftijd, stopte Van Oosterwijck met schilderen, en trok zich terug in haar atelier. Na haar voltooide werken te hebben verkocht verhuisde ze naar Uitdam, waar haar neef Jacobus van Assendelft als predikant actief was. Vermoedelijk heeft ze in die laatste periode voor haar dood nog enkele kleinere werken geschilderd, maar daar is geen bewijs van. Op 12 november 1693, drie jaar na de verhuizing, overleed Van Oosterwijck. Ze werd begraven op het lokale kerkhof, waar het graf niet behouden is gebleven.  Maria van Oosterwijck was in haar tijd hooggewaardeerd en haar schilderijen brachten topprijzen op. In de afgelopen twee eeuwen zakte die belangstelling enigszins maar op dit moment (2008) worden voor haar werken weer hoge bedragen betaald.  Verder lezen",female,1630,1693,Nootdorp,Uitdam
Adriaen van Ostade,Q352438,"Adriaen van Ostade (gedoopt Haarlem, 10 december 1610 - aldaar, 28 april 1685) is een van de belangrijkste Nederlandse schilders van de Gouden Eeuw. Naast schilder was hij graveur en tekenaar. Van Ostade wordt gerekend tot de Hollandse School.  Adriaen van Ostade was de oudste zoon van Jan Hendricx Ostade, die uit het gehucht Ostade in het huidige Asten kwam. Zowel Adriaen als zijn broer Isaac namen de naam ""Van Ostade"" aan toen ze schilder werden. Van Ostade trouwde in 1638. Zijn vrouw overleed al in 1640, waarna hij hertrouwde. In 1666 werd hij opnieuw weduwnaar.   Hij werkte in Haarlem, in de Gouden Eeuw een van de belangrijkste en welvarendste steden van Holland. De bloei en de vrijheid van de stad trok Vlaamse en Hollandse schilders aan, wat de positie als kunststad versterkte.  Volgens Houbraken kreeg Adriaen van Ostade les van Frans Hals, tegelijkertijd met Adriaen Brouwer. Van Ostade schilderde voornamelijk de arme laag van de bevolking. Hij portretteerde de boeren en dorpelingen bij voorkeur vrolijk dansend, feestvierend en vechtend en wekte daarmee in zijn tijd tegelijkertijd bewondering en afschuw op. Van Ostade ontleende dit thema aan de schrijvers van die tijd zoals Bredero, aan Pieter Bruegel, die een voorbeeld voor hem was, en aan zijn directe omgeving.  Daarbij combineerde hij de rauwe, realistische traditie van Bruegel met de uitbundige stijl van Frans Hals: met name in de beginjaren bevatten zijn schilderijen een palet aan kleine, lelijke karikaturen, die zich in vodden te goed doen aan alcohol en tabak.  Van meet af aan waren de doeken van Van Ostade vrolijk en schilderde hij regelmatig karikaturen om de spot te drijven met het uitbundige leven van de boeren en dorpelingen. Het clair-obscur was toen een tendens, met Rembrandt als grote uitblinker. Van Ostade experimenteerde met sterke licht-donker contrasten, zoals te zien is in zijn Boerenfeest uit de jaren 1630. De felle belichting van de hoofdgroep, de schaars verlichte ruimte en de donkere voorwerpen op de voorgrond (het repoussoir) zijn kenmerkend voor die periode. Van Ostade gebruikte in de eerste jaren vooral veel grijze en bruine tinten in zijn doeken, zuinig aangevuld met bleekrood, paars en blauw.  Na 1640 werden zijn composities rustiger en de lichtwerking warmer. De schilderijen tonen meer respect voor het onderwerp. De boeren en dorpelingen drinken en dansen nog wel, maar niet karikaturaal. In stijl lijkt Van Ostade in deze periode beïnvloed te zijn door Rembrandt. Soms neemt hij zelfs een onderwerp over, zoals de Aankondiging aan de herders (1640). Hij schildert in die tijd ook enkele landschappen die aansluiten bij de monochrome stijl van Haarlem. Maar landschappen wekken duidelijk geen passie op bij Van Ostade.  Na 1650 kende Van Ostade weer een stijlwisseling: hij kreeg een drang naar perfectie. Van Ostade is een begaafd sfeerschilder (tonalist) en compositieschilder, die zijn vergaande gedetailleerdheid laat samengaan met een sterk gevoel voor ruimte en licht. De kleuren blijven terughoudend: grijzen, blauwgrijzen en bruinen. Hij creëert dieptewerking door figuren in de achtergrond steeds iets valer van tint te schilderen. Het doek Een schilder in zijn atelier (1663) is wat lichtbehandeling betreft een van zijn meest gevoelige schilderijen uit die periode, dat bovendien een goede indruk geeft van de habitat van de zeventiende-eeuwse schilder: de kunstenaar aan zijn ezel, naast hem op de bank de flessen met olie en terpentijn, bakjes, schaaltjes en penselen. Op de achtergrond is de leerling verf aan het wrijven. Het armoedige uiterlijk had geen betrekking op Van Ostades atelier: al bij leven was hij dankzij de verkoop van zijn schilderijen een vermogend man. Op het eind van zijn leven verlegt Van Ostade zijn aandacht naar het produceren van gravures (wat een lucratieve handel was) en worden zijn doeken vlakker.  Van Ostade verschilt in zijn onderwerpkeuze sterk van zijn leermeester Frans Hals en diens rivaal Rembrandt, die bij voorkeur regenten, adel en grootse, meeslepende Bijbelverhalen schilderden. Andere belangrijke rivalen zoals de beroemde Antwerpse schilders David Teniers de Jonge en Adriaen Brouwer kozen net als Van Ostade voor de arme laag van de bevolking, maar deden dit in een andere stijl (Teniers) of misten de diepgang van Van Ostade (Brouwer). Teniers schetste een onrealistisch romantisch beeld van de hardwerkende en weinig verdienende boeren en dorpelingen. Zijn doeken waren overgoten met zonlicht, toonden goudomlijste korenvelden en welvarende mensen. Eén verklaring is dat het Brabant waar Teniers werkte, minder getroffen was door de Tachtigjarige Oorlog en dat de zaken hier voorspoediger gingen. Een andere, meer waarschijnlijke verklaring, is dat Teniers´ klanten een voorkeur hadden voor romantische werkjes met mooie mensen.  Een ander verschil met Teniers is de aard van het werk: Teniers koos voor een serieus penseel terwijl Van Ostades werk vrolijk is alsof hij wil zeggen: ieder mens vindt geluk. Adriaen Brouwer bediende zich ook van deze vrolijke stijl. Hij is waarschijnlijk, net als Van Ostade, leerling geweest van Frans Hals en werd net als Van Ostade beïnvloed door het uitbundige penseel van zijn leermeester. Ook wisselde Brouwer, na zijn komst te Haarlem, zijn lichte stijl met veel heldere kleuren in voor een donker en meer sober kleurengamma, waarbij grijzen en bruinen overheersen. De rol van Brouwer is lastig te bepalen omdat zijn werken niet gedateerd zijn en er weinig bekend is over zijn leven. Verhalen over hem zijn onbetrouwbaar en hoogst ongeloofwaardig.  Van Ostade heeft op zijn beurt weer veel beroemde en geslaagde leerlingen gehad, van wie Jan Steen het meest bekend is. Het werk van Van Ostade is wereldwijd te bewonderen in bekende kunstmusea zoals the National Gallery in Londen, het Rijksmuseum Amsterdam, het Mauritshuis, de Hermitage, het Louvre en het Metropolitan Museum. Volgens schattingen heeft Van Ostade ongeveer 800 werken geschilderd.  De vismarkt (circa 1659) · Klanten praten in een taverne (circa 1671) · De visvrouw (circa 1672) · De vioolspeler (circa 1673)",male,1610,1685,Haarlem,Haarlem
Isaac van Ostade,Q217648,"Isaac Jansz. van Ostade (gedoopt Haarlem, 2 juni 1621 – begraven aldaar, 16 oktober 1649) was een Nederlands schilder en tekenaar behorend tot de Hollandse School.  Hij was een jongere broer en leerling van Adriaen van Ostade en was actief in Haarlem vanaf 1629. In 1643 werd hij toegelaten tot het Haarlemse Sint-Lucasgilde. Van Van Ostade zijn zo'n 100 schilderijen bekend, waaronder voornamelijk genrestukken, landschappen en portretten.",male,1621,1649,Haarlem,Haarlem
Anthonie Palamedesz.,Q245947,"Antonie Palamedesz. (Leith (Edinburgh), 1602 - Amsterdam, 27 november 1673) was een schilder actief in de Republiek der Zeven Verenigde Nederlanden. Hij schilderde vooral portretten en genrestukken.  Hij is vooral bekend om zijn schilderijen van vrolijke gezelschappen met elegante figuren die zich vermaken met spel, muziek en conversatie, en ook zogenaamde kortegaardjes (corps de garde) scenes waarin soldaten in wachtkamers hun tijd verdrijven met allerlei activiteiten. Zoals veel Nederlandse schilders van zijn tijd, schilderde hij portretten en stillevens, waaronder vanitasstillevens. Verder schilderde hij de stoffage in enkele aanzichten van het interieur van kerken. Hij speelde een belangrijke rol in de ontwikkeling van de genreschilderkunst in Delft in het midden van de 17e eeuw.  De vader van Palamedesz. was een Vlaams sierkunstenaar. of edelsteenslijper die na een tijd in Schotland voor koning James te hebben gewerkt en er een gezin te hebben gesticht zich in Delft vestigde. Anthonie Palamedesz leerde het schilderen vermoedelijk van Michiel Jansz. van Mierevelt en Hans Jordaens I. Hij werd 6 december 1621 lid van het Sint-Lucasgilde in zijn woonplaats en was in 1635, 1638, 1663 en 1672 hoofdman van het gilde.   Hij trouwde Anna Joosten van Hoorendijk in 1630 en zij kregen zes kinderen. Zijn oudste zoon Palamedes (1632-1705) werd geen schilder. Het ging Anthonie Palamedesz voor de wind want hij kocht in 1638 een huis voor het aanzienlijke bedrag van 3400 gulden. Zeven jaar na de dood van zijn eerste vrouw (1651) trouwde hij met Aagje Woedewart met wie hij nog een zoon kreeg.   Hoewel Anthonie in zijn beginjaren veel financieel succes had en een duur huis kon kopen in Delft, was zijn financiële situatie tegen 1668 aanzienlijk verslechterd. Dat jaar kreeg hij een buitengewone subsidie van de Delftse stadsraad. Waarschijnlijk verhuisde hij naar Amsterdam om bij zijn oudste zoon te gaan wonen. Daar overleed hij op 27 november 1673 en werd op 1 december 1673 in de Oude Kerk begraven.  Hij gaf les aan Ludolf de Jongh en zijn broer Palamedes Palamedesz. (I).   Palamedesz. schilderde vooral genrestukken en portretten, waaronder individuele en groepsportretten.  Hij stond bekend om zijn schilderijen van vrolijke gezelschappen die elegante figuren tonen die zich bezig houden met spel, muziek en conversatie en zijn wachtlokaaltaferelen van het militaire leven, die zeer gewaardeerd werden door zijn opdrachtgevers uit de hogere middenklasse.  Hij was een van de belangrijkste beoefenaars van het genre van de zogenaamde kortegaardjes, die soldaten tonen die in wachtlokalen hun tijd vullen met verschillende activiteiten, waarvan sommige van een twijfelachtige aard. Dit genre was vooral populair in de Republiek der Zeven Verenigde Nederlanden, hoewel het ook werd beoefend door Vlaamse kunstenaars als David Teniers de Jonge. De belangrijkste exponenten in dit genre waren Pieter Codde, Willem Duyster en Simon Kick in Amsterdam, Jacob Duck in Utrecht en Anthonie Palamedesz. en Jacob van Velsen in Delft.  Het genre werd populair na 1621, toen het Twaalfjarig Bestand met Spanje eindigde. Gelegerd in de hele Republiek, hadden de soldaten vaak lange periodes waarin er geen militaire actie was. Zij gebruikten deze vrije tijd om met de lokale bevolking om te gaan of zich te vermaken met allerlei bezigheden.  In de beginfase van het genre toonden kortegaardjes zittende soldaten in ruste, in gesprek terwijl ze zich ontspannen en hun uniformen verzorgen, ruzie maken over de buit, klaveren met prostituees, kaarten spelen, een pijp roken of ander moreel bedenkelijk gedrag vertonen. In een tweede fase, die ruwweg rond 1645 begon, werd het gedrag van de soldaten verfijnder en weerspiegelde zo de groeiende beschaving in de Nederlandse samenleving. In deze latere fase waren deze taferelen verstoken van buit en andere oorlogssymboliek en toonden mensen uit de gegoede burgerij die met de soldaten omgaan.  In zijn wachtkamertaferelen, die hij tot ver in de jaren 1660 schilderde, beeldt Palamedes meestal een grote zaal van een ruïne of een kasteel af, die aan de achterkant open is en meestal een grote schouw heeft. Het centrum van het tafereel wordt bijna altijd ingenomen door een mollige officier met een hoge hoed en een klein snorretje. In veel van zijn wachtkamertaferelen bereikt Palamedesz. de elegantie en monumentaliteit van de groepsportretten van de schutterij (burgerwacht) die zo populair waren in de 17e-eeuwse Nederlandse schilderkunst. Zijn wachtkamervoorstellingen zijn uniek, omdat hij vrouwen opvoert in hun rol als moeder en niet in hun meer conventionele rol van courtisane. De wachtkamertaferelen van Palamedesz. vertegenwoordigen dus het mannelijke buitenleven dat is gepacificeerd en getemd door het vrouwelijke, huiselijke moederschap. Met andere woorden, de schijnbaar viriele wachtkamertaferelen zijn in feite een belichaming van gepacificeerde mannelijkheid, een weerspiegeling van een breder proces in de 17de-eeuwse Nederlandse samenleving van groeiende vrouwelijkheid en burgerlijkheid.",male,1602,1673,Leith,Amsterdam
Reinier van Persijn,Q2230385,"Reinier van Persijn (Alkmaar, 1615 - Gouda, 23 november 1668) was een Nederlands kunstschilder, graveur en tekenaar.  Reinier van Persijn vertrok al op jonge leeftijd naar Rome en maakte daar deel uit van de zogenaamde “De Roomsche Schildersbent” de ‘Bentvueghels’. Zijn alias in deze bent was ""Narcissis"". Al voor 1642 vestigde hij zich in Gouda, waar hij in dat jaar trouwde met Elisabeth Dirks van Raemburgh. Na het overlijden van zijn vrouw hertrouwde hij in 1656 met Maria Crabeth, de dochter van Wouter Crabeth, die eveneens lid van de Bentvueghels in Rome was geweest.  Een leerling van Reinier van Persijn was de schilder Aert van Waes die bij hem, volgens de stadshistoricus Ignatius Walvis, het etsen heeft geleerd.  Van Reinier van Persijn is een uitgebreide collectie gravures bewaard in het Catharina Gasthuis te Gouda, maar ook elders zijn gravures van hem te vinden.",male,1615,1668,Alkmaar,Gouda
N.L. Peschier,Q1916866,"N.L. Peschier, ook vermeld als N. Le Peschier, was een in Holland actief kunstschilder uit de periode van de Gouden Eeuw. Van hem zijn diverse stillevens bekend, voornamelijk vanitas, gesigneerd en gedateerd in de jaren 1659, 1660 en 1661.  Over het leven van de kunstenaar is niets met zekerheid bekend, ook zijn voornaam ontbreekt. Hij zou geboren zijn in de Franse Ardèche en was als schilder actief in Amsterdam en Leiden.  Een opvallend element in de stillevens is het voorkomen van verfomfaaide en gekreukelde tekeningen en documenten en andere geblutste voorwerpen, die de vergankelijkheid van het leven zoals bedoeld in een vanitaswerk extra benadrukken.",male,1600,1661,Ardèche,Amsterdam
Nicolaes Eliaszoon Pickenoy,Q632846,"Nicolaes Eliasz. Pickenoy (10 januari 1588 - 1653/56) was een Nederlands portretschilder.  Nicolaes Eliasz. (alias) Pickenoy was de zoon van de uit Antwerpen afkomstige zegelsnijder Elias Claesz. Pickenoy (1565-1640) en Heijltje Laurens s'Jonge (1562-1638). In 1621 trouwde hij met Levijntje Bouwens (1599-na 1656), een wees van 21 jaar. Nicolaes Eliasz woonde bij zijn trouwen vlak bij de Oude Kerk in Amsterdam. Daar bleef hij minstens vijftien jaar wonen. Ze kregen tien kinderen: Sara en Elias stierven jong.  Pickenoy schilderde grote schuttersstukken, de regenten van het weeshuis en individuele portretten, zoals van Nicolaes Tulp, Cornelis de Graeff, Maarten Harpertsz. Tromp en Jochem Hendricksz. Swartenhont, de echtgenoot van Elisabeth Bas. Daarnaast heeft hij ook Bijbelse onderwerpen geschilderd, te zien in Museum Catharijneconvent. Het Rijksmuseum bezit meerdere werken van hem, zoals de zogenaamde Doelenstukken.  In 1637 kocht hij van Adriaen Pauw een huis bij de Sint Antoniessluishoogwaterkering dat door Hendrick van Uylenburgh werd gebruikt als atelier en galerie. Net zomin als Rembrandt kon hij de koopsom betalen en reeds na acht jaar verkocht hij zijn huis. Waarschijnlijk doordat Rembrandt onder het huis van zijn buurman Nicolaes Eliasz. Pickenoy een vrije uitgang tot op de Zwanenburgwal had, kon hij de Nachtwacht in opgerolde toestand naar buiten (laten) brengen.  Mogelijk was Pickenoy een leerling van Cornelis van der Voort en zouden Thomas de Keyser en Bartholomeus van der Helst Pickenoys leerlingen zijn geweest.  Het werk van Pickenoy is moeilijk van sommige van zijn tijdgenoten te onderscheiden. Typisch op werk van Nicolaes Eliasz. is het fel binnenvallende licht, zodat de koppen scherp uitkomen, de wat overdreven gebaren van de geportretteerden, het groenachtig bruin van de schaduwen en de eigenaardige, gezwollen lijkende ogen.",male,1588,1654,Amsterdam,Amsterdam
Christoffel Pierson,Q2693931,"Christoffel Pierson (Den Haag, 19 februari 1631 – Gouda, 11 augustus 1714) was een Nederlandse kunstschilder en dichter. Hij was een zoon van Paulus Pierson, soldaat en schermmeester, en Anneke Abrahams. Hij was de oudgrootvader van de broers Allard, Hendrik en Nicolaas Gerard Pierson.  De ouders van Christoffel hadden een loopbaan in de koophandel voor hem bestemd en hij kreeg daarom een opleiding in die richting. Hij kreeg onder meer onderwijs in Latijn en Frans en ging werken op een kantoor. Zelf had hij veel meer belangstelling voor de schilderkunst en hij werd in 1650 een leerling van Bartholomeus Meyburg, een uit Maassluis afkomstige portret- en historieschilder.  Pierson verhuisde na enige jaren naar Schiedam en schilderde daar portretten, genrestukken en historische stukken. Op 28 januari 1652 trouwde hij met Maria Willems, waarna op 29 september van dat jaar zijn zoon Jacobus en op 9 november 1653 zijn dochter Anna werden geboren.  In 1653 maakte hij, met zijn leermeester Meyburg, een reis door Duitsland. Daar ontmoetten zij de veldmaarschalk Wrangel, die ze van hemzelf en van enige andere legerofficieren portretten liet schilderen. De kwaliteit van deze portretten viel bij Wrangel zo in de smaak, dat hij hen aanbevelingsbrieven voor een vaste aanstelling aanbood om hofschilders van koningin Christina I van Zweden te worden. Zij namen dit aanbod niet aan en keerden weer terug naar Holland.  Van Schiedam verhuisde Pierson met zijn gezin naar Gouda en hij werd op 16 mei 1654 beëdigd als poorter. Voor de kost vervaardigde hij behangselschilderingen en allerlei genrestukken, zoals jachttaferelen, -geweren en vogelkooien. Daarin was hij zo bedreven, dat men meende deze voorwerpen echt aan de wand te zien hangen, (trompe-l'oeil). Tussen 1654 en 1666 stierven zes kinderen van het echtpaar Pierson, waaronder Anna, zijn oudste dochter.  Na de dood van zijn vrouw op 2 december 1679 ging hij in 1680 met zijn tweede vrouw, Joppina Hodenpijl, terug naar Schiedam, waar hij tot in 1691 bleef. Daar werd op 19 mei 1681 hun zoon Allard geboren, die de stamvader zou worden van het bekende koopmans-, predikanten- en bankiersgeslacht Pierson.  In 1687 stierf zijn tweede vrouw en in 1690 huwde hij voor de derde maal, nu met de dichteres Amarenthe Maria Paeuw uit Den Haag. Hij verhuisde op 4 augustus 1692 opnieuw naar Gouda, waar in 1710 zijn derde vrouw stierf en hij zelf op 11 augustus 1714 overleed.  Zijn portret, van de hand van Arnoud van Halen (1683-1732), is in het Rijksmuseum in Amsterdam te zien.  In Gouda werd hij belast met het toezicht op en het herstel van het gebrandschilderd glas in de St.-Janskerk van Gouda. Deze waren zeer kwetsbaar en waren al enkele malen ernstig beschadigd door stormen en hagelbuien. Als opvolger van de overleden Willem Tomberg kreeg hij in 1696 een contract van de kerkmeesters, waarbij hij als vaste glazenier van de St.-Janskerk werd aangesteld. Hij werd zelf ook een vaardig glasschilder. Om deze aanstelling te krijgen diende hij een grote mate van vaardigheid te hebben. Op 75-jarige leeftijd werd hij opgevolgd door een andere glazenier. Ook heeft hij tussen 1670 en 1680 de vermaarde geschilderde glazen op kleine schaal nagetekend. Hij deed dit met zwarte inkt op kalfsperkament, een materiaal dat geleid heeft tot een goede conservering. Deze tekeningen waren bestemd om te worden gebruikt bij reparaties van de glazen. Het was dan niet nodig de originele ""cartonstroken"" van o.a. Dirck en Wouter Crabeth uit te rollen. Zij worden nog steeds, (evenals de cartons), in een depot in de kerk bewaard en gebruikt bij restauratiewerkzaamheden.  Enkele van zijn olieverfschilderijen zijn in het Frans Hals Museum in Haarlem en in het Germanisches Nationalmuseum in Neurenberg te vinden. Veel van zijn werk is in buitenlands bezit. In het Catharina Gasthuis in Gouda bevinden zich enkele schilderstukken, namelijk Een gezicht op Gouda en Een gezicht op het kasteel van Gouda, van rond 1684, beide vanaf de Hollandsche IJssel gezien.  Enkele van zijn schilderijen:  Hij maakte ook vertalingen van verschillende klassieke werken (van Ovidius, Vergilius en Juvenalis) en berijmde psalmteksten, ter vervanging van de kreupel bevonden berijming van Petrus Datheen:  (ter gelegenheid van de bouw van het schavot met daaronder een korenbeurs bij het stadhuis van Gouda)",male,1631,1714,The Hague,Gouda
Adam Pynacker,Q979137,"Adam Pijnacker of Pynacker (geboren zeer wrs. te Schiedam 1620/1622 - begraven te Amsterdam, 28 maart 1673) was een Nederlands kunstschilder uit de 17e eeuw. Pijnacker was bedreven in het schilderen van mediterrane landschappen. Hij is een van de belangrijkste Italianisanten, samen met Jan Both, Jan Baptist Weenix, Nicolaes Berchem en Jan Asselyn.  Pijnacker was de zoon van de gefortuneerde wijnhandelaar, scheepseigenaar en koopman Christiaen Pijnacker, tevens lid van de vroedschap.  Tussen 1649 en 1651 verbleef Adam Pijnacker veel in Delft waar hij veel omgang had met Adam Pick, de zoon van een rijke brouwer. Adam Pick was een kunsthandelaar en schilder van stillevens, maar ook een uitbater van een herberg.  Volgens Arnold Houbraken bracht Adam Pijnacker drie jaar in Italië door, mogelijk als wijnhandelaar. Na zijn terugkeer in 1648 schilderde (of tekende hij) landschappen, havens, heuvels en watervallen rond Rome. In 1654 en 1655 werkzaam in Lenzen aan het Brandenburgse hof. Rond 1656 begon hij jachttaferelen te schilderen. In 1657 was hij terug in Delft. Om te kunnen trouwen met Eva Maria de Geest, een dochter van Wybrand de Geest werd hij in 1658 katholiek. Mogelijk had hij haar leren kennen via een familielid, hoogleraar aan de Hogeschool van Franeker. Zijn schoonvader schilderde in dat jaar zijn portret. Het huwelijk werd in Dantumadeel in 1659 voltrokken. In Schiedam liet hij twee kinderen dopen. Vanaf 1661 tot zijn dood woonde hij op de Rozengracht in de Jordaan.   De Amsterdamse Pijnackerstraat is naar hem vernoemd.  Begin 2011 kwam een verloren gewaand schilderij van Pijnacker genoemd De Hertenjacht (1650) boven water. Het hing tijdens de Tweede Wereldoorlog in de Belgische ambassade van Berlijn waaraan het was uitgeleend door het Brussels museum voor Schone Kunsten.",male,1622,1673,Schiedam,Amsterdam
Egbert van der Poel,Q1296941,"Egbert Lievensz. van der Poel (Delft, 1621 - Rotterdam, 1664) was een Nederlands kunstschilder en tekenaar uit de Gouden Eeuw. Hij vervaardigde onder meer landschappen, strand- en zeegezichten, stadsgezichten, maanbeschenen taferelen en afbeeldingen van nachtelijke branden.  Over het vroege leven van Van der Poel is weinig bekend. Hij was de zoon van de goudsmid Lyeven Ariensz van der Poel en werd in de Oude Kerk te Delft gedoopt op 9 maart 1621. Hij was de oudere broer van Adriaen Lievensz. van der Poel. Hij woonde en werkte een tijdlang in Rotterdam, waar hij in de leer was bij Cornelis Saftleven.   Op 17 oktober 1650 werd hij geregistreerd als lid van het Delftse Sint-Lucasgilde. Het jaar daarop trouwde hij met Aeltgen Willems van Linschooten in Maassluis. Het echtpaar kreeg vier kinderen, drie dochters, die gedoopt werden in Delft, en een zoon, die gedoopt werd in Rotterdam.  Het gezin van der Poel woonde in de Doelenstraat te Delft.  Op 12 oktober 1654 vond niet ver van hun woonhuis een grote ontploffing plaats in een opslagplaats voor buskruit, een gebeurtenis die bekendstaat als de Delftse donderslag. Van der Poel heeft deze gebeurtenis op verschillende schilderijen vastgelegd. Twee dagen na de ramp werd een van zijn dochters begraven in de Nieuwe Kerk. Het is niet bekend of zij een slachtoffer was van de ontploffing.  Na deze gebeurtenissen verhuisde het gezin naar Rotterdam, waar de schilder negen jaar later overleed. Hij werd er begraven op 19 juli 1664.",male,1621,1664,Delft,Rotterdam
Adriaen Lievensz. van der Poel,Q4692905,"Adriaen Lievensz. van der Poel (Delft, 29 oktober 1628 – 1671/72, Leiden) was een zeventiende-eeuws decoratieschilder en kunstschilder.  Adriaen van der Poel werd op 19 oktober 1628 gedoopt. Getuige bij zijn doop was de schilder Pieter van Bronckhorst. Adriaen was de zoon van de goud- en zilversmid Lieven van der Poel en Annetge Egberts. Lieven had klaarblijkelijk veelvuldige contacten met Delftse schilders. In 1636 hertrouwde Lieven met Tanneken Baltens, de tante van de schilder Johannes Vermeer. Diens moeder was haar zuster Digna, die in 1615 huwde met Vermeers vader, Reynier Jansz. Vos (Vermeer).  Als schilder was Adriaen een navolger van zijn oudere broer Egbert Lievensz. van der Poel (1621-1664) en Hendrick de Meijer. De door hem geschilderde onderwerpen zijn: historiestukken, stillevens, winterlandschappen, genrekunst, landschappen en boerderijstillevens. Bij boerderijstillevens schilderde hij exterieur met veel dieren, terwijl zijn jongere broer zich meer op het interieur toelegde. Als naamsvariant gebruikte hij Adriaen van der Poel of Adryanus van der Poel. Vanaf 1658 werkte hij in Leiden, waar hij lid van het gilde was. In 1670 komt zijn naam in Den Haag voor in de archieven van de Confrerie Pictura. Het lijkt waarschijnlijk dat hij daar al eerder lid was geworden. Adriaen wordt nog weleens verward met zijn neef Adriaen van der Poel, lakenwerker te Leiden (1636-1678), die gehuwd was met Machteld Vailliant. Er woonde zelfs ook nog een niet-verwante Adriaen van der Poel in diezelfde tijd in Leiden, een brandewijnverkoper. Adriaen de schilder huwde in 1659 met Jacquemijntje Coppens en in 1669 met Susanna Jans. Susanne  werd al in 1672 weduwe genoemd en hertrouwde in 1673. Adriaen, die in  mei 1671 nog in de Vredemakersboeken voorkomt als kladschilder, is dus overleden in 1671 of 1672. Van hem zijn geen nakomelingen bekend.",male,1628,1671,Delft,Leiden
Cornelius van Poelenburgh,Q247183,"Cornelis van Poelenburch, Poelenburch ook gespeld als Poelenborch, Poelenburg of Poelenburgh (Utrecht, 1594/1595 - Utrecht, 12 augustus 1667), was een Nederlands kunstschilder van Italiaanse landschappen.  Poelenburch was een leerling van Abraham Bloemaert te Utrecht. Na zijn opleiding reisde hij rond 1617 naar Italië, waar hij zich bij de Bentvueghels aansloot, de club van Nederlandse schilders te Rome. Zijn bijnaam daar was Satyr. Evenals zijn generatiegenoot Bartholomeus Breenbergh uit Amsterdam werd hij in Rome sterk beïnvloed door de landschappen van Paul Bril en de werken van Adam Elsheimer, en hij begon zelf Italiaanse landschappen te schilderen, die opvielen door een meer naturalistische benadering dan tot dan toe gebruikelijk.  Hij had in Rome veel succes en kreeg onder meer opdrachten van groothertog Cosimo II de' Medici. Rond 1625 keerde Poelenburch terug naar Utrecht, waar hij een studio opzette. Hij had veel leerlingen en genoot veel aanzien met zijn kleine kabinetstukjes. Rubens kocht bij zijn bezoek aan Utrecht in 1627 enkele schilderijen van Poelenburch. In 1631 maakte hij een reis naar Parijs en op uitnodiging van koning Karel I werkte hij van 1637 tot 1641 in Londen. De Utrechtse verzamelaar baron van Wyttenhorst bezat vijfenvijftig schilderijen van hem en in de verzameling van stadhouder Frederik Hendrik was geen andere schilder zo goed vertegenwoordigd als Poelenburch.  Poelenburch schilderde kleine, verfijnde schilderijen op paneel of koper van Italiaanse landschappen met voorstellingen van Bijbelse, mythologische of literaire onderwerpen. Het zijn arcadische taferelen gestoffeerd met vaak naakte figuren en ruïnes en door een helder licht beschenen. Hij werkte samen met andere Utrechtse schilders. Zo stoffeerde hij landschappen van Jan Both en interieurstukken van Bartholomeus van Bassen met figuurtjes. Poelenburch wordt gerekend tot de eerste generatie italianisanten en oefende een grote invloed uit op schilders van zijn eigen generatie, zoals Breenbergh, en op schilders van volgende generaties, zoals Herman van Swanevelt, Nicolaes Berchem, Jan Both en Jan Baptist Weenix.  Tijdens zijn 'doopdienst', het inwijdingsritueel droeg hij een zelf gemaakt gedicht voor in het Italiaans",male,1594,1667,Utrecht,Utrecht
Willem de Poorter,Q2207232,"Willem de Poorter (Haarlem (?), 1608 - (na) 1648) was een Nederlandse kunstschilder uit de 17e eeuw.  De vader van Willem, Pieter de Poorter, was van Vlaanderen naar het Nederlandse Den Haag verhuisd, waar Willem geboren werd. Het eerste geregistreerde werk van De Poorter dateert van 1631.  Meermaals past De Poorter, om de aandacht op bepaalde onderdelen van het schilderij te vestigen, lichteffecten toe op een vergelijkbare manier als Rembrandt van Rijn dat in zijn werken deed. Naar aanleiding van deze overeenkomsten in de belichting wordt aangenomen dat De Poorter les heeft gehad van Rembrandt. Zijn schilderwijze kent tevens verwantschap met die van de fijnschilder Gerrit Dou, de eerste leerling van Rembrandt.  De Poorter wordt 'een correcte, van Rembrandt afhankelijke kunstenaar' genoemd, en zijn beste werk 'beschaafd van kleur, maar tam en weinig levendig'. Hij probeerde vele van zijn schilderijen in Rembrandts stijl uit de Leidsche periode (van 1625 tot 1631) te schilderen, en maakte zelfs een kopie van Rembrandts Simeon in de Tempel. Het lukte hem meerdere keren om allegorische stillevens of symbolische voorstellingen af te beelden tussen veel vaatwerk, wapens en bonte vaandels die de context van de Bijbelse of mythologische beelden duidelijk maken. Het kleine aantal schilderijen van De Poorter met Bijbelse en historische composities komt zelfs zo sterk overeen met de werken van Van Rijn, dat deze vaak worden verward. Zo ook werd het schilderij 'Aanbidding der koningen' van de Amersfoortse kunstschilder Paulus Bor onterecht aan De Poorter toegeschreven.  De Poorter schilderde vooral stillevens. In de jaren 30 van de 17e eeuw, het hoogtepunt van de Tachtigjarige Oorlog, werden deze door hem vaak voorzien van harnassen en schedels. In 1643 werd hij lid van het Sint-Lucasgilde en werd hij als meesterschilder geregistreerd. Op 2 oktober 1635 werd Pieter Casteleyn zijn eerste leerling, en in 1643 traden ook Pieter Abrams Poorter en Claes Coenraets aan. Van 1645 tot 1649 was hij actief in Wijk aan Zee. De Poorter werd nagevolgd door Hendrick Martensz. Sorgh en beïnvloedde Daniël Thivart.  Noten",male,1608,1668,Haarlem,Haarlem
Jan Porcellis,Q640415,"Jan Porcellis (Gent, 1583/5, - Zoeterwoude, 29 januari 1632) was een uit de Zuidelijke Nederlanden afkomstige marineschilder. Hij behoorde bij leven tot de bekendste schilders van de Gouden Eeuw.  Hij woonde in 1605 in Rotterdam, in 1606 in Londen en verhuisde in 1617 na zijn faillissement naar Antwerpen. Daar tekende hij in 1618 een contract met een handelaar, waarbij Porcellis gedurende twintig weken twee schilderijen per week zou leveren. Panelen, materialen en een assistent werden ter beschikking gesteld. Porcellis woonde in 1622 in Haarlem, maar vertrok naar Amsterdam. In 1629 kocht hij een huis van Jan van Goyen. Zijn zoon Jan trouwde met een dochter van Jan Steen. Hij was de vader van Julius Porcellis, eveneens marineschilder.  Porcellis wordt beschouwd als de eerste kunstschilder die afweek van het gebruik om de glorie van zeeschepen te schilderen, bijvoorbeeld tijdens zeeslagen. Op zijn schilderijen waren zeeschepen niet de blikvanger, maar onderdeel van een groter geheel. Zo liet hij de schoonheid van de zee zien en het veranderlijke weer. Tijdens zijn korte leven was hij rijk en beroemd en behoorde bij leven tot de bekendste schilders van de Gouden Eeuw.  Simon de Vlieger, Willem van Diest, Hendrick van Anthonissen en Hans Goderis waren zijn leerlingen. De kunstverzamelaar en marineschilder Jan van de Capelle had zestien schilderijen van hem in zijn bezit, Rembrandt van Rijn zes en Allaert van Everdingen dertien. Ook Peter Paul Rubens had een werk van hem.",male,1583,1632,Ghent,Zoeterwoude
Franco postino,Q577489,"Frans Jansz. Post (gedoopt Haarlem, 17 november 1612 - begraven aldaar, 17 februari 1680) was een Nederlands schilder, graveur en tekenaar behorend tot de Hollandse School.  Frans Post geldt als de eerste Europeaan die de Nieuwe Wereld vastlegde. Hij was gespecialiseerd in Braziliaanse landschappen. In 1636 reisde hij naar Nederlands-Brazilië op uitnodiging van graaf Johan Maurits van Nassau-Siegen die daar gouverneur-generaal was, op voorspraak van zijn broer Pieter Post. In 1644 keerde Post terug naar Haarlem. Naast schilderen maakte hij ook ontwerpen voor etsen die gebaseerd waren op zijn Braziliaanse schetsen. Op sommige schilderijen zijn traceerbare locaties afgebeeld. Bij andere schilderijen liet hij zijn fantasie de vrije loop. Het werk van Frans Post wordt tot de barok gerekend.  Johan Maurits van Nassau-Siegen nam Post, Willem Piso, Georg Markgraf en Albert Eckhout mee naar Brazilië om het landschap, de bewoners en de flora en fauna vast te leggen. In het Noord-Hollands Archief in Haarlem werden in augustus 2012 vierendertig dierenprenten van de hand van Post ontdekt. Deze tekeningen maakte hij in 1636 in Brazilië. De tekeningen waren voorstudies. Tot dan toe waren van zijn hand geen losse afbeeldingen van dieren bekend. In 1647 maakte Casparus Barlaeus een verzameling met talrijke belangrijke kaarten en platen over de gebieden in Brazilië van het Nederlandse koloniale imperium uit die tijd. Dit werk, onder de titel Rerum per octennium in Brasilia gestarum historia, bevatte een aantal tekeningen van Frans Post.  In 1648 verscheen de eerste wetenschappelijke beschrijving van Brazilië, de Historia Naturalis Brasiliae. Het beschrijft onder meer uitgebreid de flora en fauna van Brazilië, die voor een deel worden geïllustreerd door de tekeningen van Post.  De landschappen van Post tonen de landschappen van de staat Pernambuco die tot 1654 onder Nederlands bewind stond. Op de voorgrond worden vaak oorspronkelijke bewoners en slaafgemaakten afgebeeld die op de suikerrietplantages te werk werden gesteld.  Frans Janszoon Post, zoon van Jan Janszoon Post, was de broer van kunstschilder, architect (van onder andere het Mauritshuis) Pieter Post. In Haarlem was hij een bekende van Frans Hals en werd door hem geportretteerd.  In 1679 schonk Johan Maurits van Nassau-Siegen een aantal Braziliaanse schilderijen aan Lodewijk XIV. Een klein deel van deze verzameling is nu nog in het Louvre te bewonderen (zes van de ooit 34 geschonken doeken).  Naar schatting bestaan er nog zo'n 175 schilderijen van de hand van Post. De volgende musea bezitten zijn werk:",male,1612,1680,Haarlem,Haarlem
Pieter Post,Q577598,"Pieter Post (Haarlem, gedoopt 1 mei 1608 - † Den Haag, 2 mei 1669) was een Nederlandse architect en kunstschilder. Hij werd in 1645 de hofarchitect van stadhouder Frederik Hendrik en Amalia van Solms. Post kan worden beschouwd als een belangrijke vertegenwoordiger van het Hollands classicisme, samen met Jacob van Campen, Philip Vingboons en Arent van 's-Gravesande. Hij kreeg opdrachten van diverse Hollandse stadsbesturen.  Post was de zoon van een Leidse glazenmaker, en begon zijn loopbaan als kunstschilder, net als zijn jongere broer Frans. Na een aantal jaren in Haarlem werkzaam te zijn geweest als schilder, kwam hij in dienst bij Jacob van Campen en assisteerde hij bij de bouw van het Mauritshuis (Den Haag), in opdracht van Johan Maurits van Nassau-Siegen, en het Huygenshuis en Hofwijck van Constantijn Huygens. Na 1640 kreeg Pieter Post steeds meer zelfstandige opdrachten. Zijn invloed op het werk van Jacob van Campen mag niet worden onderschat en is onderwerp van discussie.  Pieter Post werkte mogelijk als bouwopzichter of tekenaar aan Huis Honselaarsdijk – het meest ambitieuze van alle Oranjepaleizen – en Huis ter Nieuburch in Rijswijk. Sommige schrijvers suggereren dat Pieter Post in Brazilië is geweest, net als zijn broer Frans, maar dit is heel onwaarschijnlijk. Er is ook geen enkele aanwijzing dat Pieter Post vanuit Holland ontwerpen voor Mauritsstad zou hebben geleverd.  In 1651 publiceerde Post een achttal gravures naar aanleiding van de begrafenis van stadhouder Frederik Hendrik. Cornelis Ryckwaert was een medewerker en leerling van Post. De dochter van Pieter Post trouwde met Frederik Ruysch, de Amsterdamse anatoom-bioloog-verzamelaar.  Post behoorde tot de vriendenkring van Constantijn Huygens. Toen hij overleed schreef Huygens in zijn dagboek van 1669: ""2 Meij, na een sieckte van slechts twee dagen, sterft mijn Vriend P. Post, bouwkundighe."" en ""Obit amicus meus Petrus Post, Architectus"". Ook schreef hij voor Pieter Post een grafschrift in jambisch metrum:   By dese Post  Light Pieter Post,  Die won sijn kost  Soo veel hij kost  Aen Balck en Post,  En wierd verlost  Met hij begost,  En als hij most  Vergingh te Post.  Pieter Post werd op 8 mei 1669 begraven in de Kloosterkerk aan het Lange Voorhout in  Den Haag.  Ontwerpen van Pieter Post vonden in heel Europa navolging. Het kasteel Sonnenburg, een commanderij van de Johannieter Orde in Słońsk vlak bij de Poolse stad Kostrzyn nad Odrą (aan de Oder-Neissegrens), werd van 1662 tot 1667 door de in Pruisen en Brandenburg werkzame Nederlandse bouwmeester Cornelis Ryckwaert gerealiseerd naar een ontwerp van Pieter Post. Het kasteel is thans een ruïne, maar leeft voort in het door Daniël Wolff, baron van Dopff, in 1698 gekopieerde kasteel Neercanne bij Maastricht. Een bijna exacte kopie van de toren van het Maastrichtse stadhuis, eveneens van Pieter Post, is te zien als bovenbouw van de zogenaamde Eendentoren van het klooster Troitse-Sergieva Lavra in de buurt van Moskou.  Er zijn weinig schilderijen van Pieter Post bekend. Zijn vroege werk uit de periode 1629-1633 is beïnvloed door Esaias van de Velde, Cornelis Vroom en Pieter de Molijn, die mogelijk zijn leermeester was. Omstreeks 1635-1639 ontwierp hij het beschilderde plafond van het huis ""Groot Salet"" aan de Zijlstraat 62-64 in Haarlem. Ook later, toen hij vooral actief was als architect, heeft hij nog af en toe geschilderd, waaronder een schoorsteenstuk waarvoor Caesar van Everdingen de figuren schilderde. Voor de schouwburg van Jacob van Campen schilderde hij twee illusionistische decorstukken, die verloren zijn gegaan. Verder is een groot aantal gesigneerde tekeningen van zijn architectuurontwerpen bewaard gebleven.  Er wordt verondersteld dat Pieter Post rond 1630 heeft samengewerkt met Pieter Saenredam. Hij zou in die periode op enkele schilderijen van Saenredam de figuren hebben geschilderd, waaronder de volgende:",male,1608,1669,Haarlem,The Hague
Hendrik Gerritsz Pot,Q2257386,"Hendrik Gerritsz. Pot, Hendrik ook gespeld als Hendrick, bijnaam Oost-Indiën Pot (Amsterdam, 1580/1581 – begraven aldaar, 15 oktober 1657) was een Nederlands schilder, tekenaar, miniatuurschilder en decoratieschilder.  Hij zou voor 1603 leerling van Karel van Mander geweest zijn. Vanaf omstreeks 1603 tot 1650 was hij actief in Haarlem, met een onderbreking in 1631 en/of 1632, toen hij in Londen woonde. In 1606 schreef hij zich in bij de Haarlemse schutterij. Op 7 juni 1650 werd hij officieel burger van Amsterdam. Vanaf dat jaar tot aan zijn dood woonde hij in die stad. Hij werd begraven in de Oudezijds Kapel aldaar.  Van Pot zijn bekend: genrestukken, portretten en (vanitas) stillevens.",male,1580,1657,Amsterdam,Amsterdam
Paulus Potter,Q355406,"Paulus Potter (Enkhuizen, gedoopt 20 november 1625 – Amsterdam, begraven 17 januari 1654) was een Nederlandse kunstschilder uit de Gouden Eeuw. Omdat hij slechts 28 jaar oud is geworden, is de omvang van zijn oeuvre beperkt. Er is een honderdtal werken van hem bewaard gebleven. Hij is niettemin invloedrijk geweest en origineel.  Paulus Potter werd geboren in Enkhuizen en leerde het schildersvak van zijn vader Pieter Symonsz. Potter, die volgens sommige bronnen een onbeduidende kunstschilder was. Zijn moeder Aechtie Pouwels was verwant aan de rijke Egmont- en Semeyns-geslachten. Haar broer was ook kunstschilder.  In 1628 verhuisde het gezin naar Leiden, waar de vader zich inschreef bij het glasmakersgilde (dus niet als kunstschilder). In 1631 verhuisde het gezin naar Amsterdam. Daar leerde Potter het schildersvak in de werkplaats van zijn vader en bestudeerde het werk van onder andere Pieter Lastman en Nicolaes Moeyaert.  Nadat zijn moeder was gestorven (1636) trok de ex-vrouw van Pieter Codde bij hen in. Zijn vader maakte een tijdje goudleer in een pand aan het einde van de Sint Antoniesbreestraat, maar raakte in financiële problemen.  In een schetsboek van Jacob de Wet werd genoteerd dat Paulus Potter 12 mei 1642 acht Vlaamse pond had betaald om een jaar lang schilderlessen bij De Wet in Haarlem te mogen volgen. Op 6 augustus 1646 werd hij ingeschreven als meester-schilder in het Sint-Lucasgilde te Delft. Zijn opleiding was toen dus voltooid.  In 1649 huurde Potter een huis in Den Haag van de schilder Jan van Goyen, en schreef zich in bij het plaatselijke schildersgilde. Hij woonde een aantal jaren in een atelier aan de Dunne Bierkade 17, naast huiseigenaar Jan van Goyen. In Den Haag leerde hij zijn vrouw kennen, Adriana, de dochter van de meester-timmerman en bouwermeester Claes Dircx van Balckeneynde, die ook naast Potter woonde. Ze trouwden op 3 juli 1650. Vanwege zijn afkomst van moederskant werd Potter geïntroduceerd bij de elite. Ook de schoonvader van Potter, Balckeneynde, introduceerde hem. Onder andere Johan Maurits van Nassau-Siegen bezocht Paulus Potter dikwijls om zijn werk te bekijken. Potter maakte in die periode onder andere een schilderij voor Amalia van Solms, met als doel het tegen een schoorsteen te plaatsen. Het schilderij, met een plassende koe, werd als ""te vuil"" beoordeeld en kwam in andere handen. De anekdote wordt echter betwist. Ook andere leden van het Huis van Oranje kochten werk van hem.  Op 1 mei 1652 vertrok Potter naar Amsterdam op uitnodiging van Nicolaes Tulp, die al een aanzienlijk aantal schilderijen van hem bezat. Hij verschafte Potter de opdracht een levensgroot ruiterportret van zijn zoon Dirck te maken, door het overschilderen van het hoofd op een portret dat eerst voor iemand anders bestemd was. Tijdens wandelingen had hij volgens zijn vrouw altijd een schetsboek bij zich. Op 2 januari 1653 maakte Potter met zijn vrouw een testament op en 17 januari 1654 stierf hij, tamelijk vermogend, aan tuberculose. Volgens de familie van Potter overleed hij echter aan 'overmatig schilderen'. Potter werd op 17 januari 1654 begraven in de Nieuwezijds Kapel in Amsterdam. Na zijn overlijden vertrok zijn weduwe naar Den Haag, waar ook hun dochter, toen 3,5 jaar oud, overleed aan de tering. Zij hertrouwde met ene Van Rheenen.  In het jaar dat Potter overleed, maakte Bartholomeus van der Helst een portret van hem. Als voorbeeld diende waarschijnlijk een zelfportret van Potter. Omdat het doek op de ezel leeg is, wordt vermoed dat Van der Helst met dit portret wilde aangeven dat de kunstenaar nooit meer zou schilderen. Het portret was in het bezit van de familie tot het begin van de negentiende eeuw. Daarna kwam het in handen van het Mauritshuis in Den Haag.  Paulus Potter heeft ongeveer honderd schilderijen nagelaten, de meeste op klein formaat. Naast schilderijen maakte hij ook een klein aantal etsen. Oorspronkelijk schilderde hij historiestukken, net als zijn vader. Hij werd echter beroemd als ""beestenschilder"", want hij schilderde vooral het vee in het Nederlandse landschap. Hij schilderde realistisch, met veel aandacht voor de huid, de uitdrukking en de houding van de dieren. Hij beeldde de dieren soms af vanaf een laag standpunt, waardoor ze goed uitkomen tegen de lucht.  Potters beroemdste schilderij is De stier uit 1647. Dit schilderij van 2,35 bij 3,40 meter hing eerst in de Galerij Prins Willem V aan de Buitenhof in Den Haag. In 1795 nam Napoleon de collectie van Willem V mee naar Parijs en hing De Stier in het Louvre. Na de val van Napoleon werd de collectie met paard en wagens teruggehaald en in het Mauritshuis gehangen. Saillant detail is dat de stier hoorns heeft van een tweejarige, tanden van een vierjarige, schouders van een volgroeide stier en het achterste deel van het lichaam de vorm heeft van een jonge stier. Potter schilderde eerst alleen de stier, maar vergrootte het schilderij door aan de zijkanten en erboven extra stukken linnen te naaien en vervolgens de figuren links ervan erbij te schilderen, alsook de weilanden op de achtergrond met grazend vee.  Het lijkt alsof de stier vanuit drie verschillende standpunten is geschilderd. Bijzonder voor dit werk is dat het nogal gewone onderwerp is afgebeeld op enorm formaat. Een dergelijke grote weergave werd meestal alleen gebruikt voor historische of mythologische werken. Deze verheerlijking van vee kwam alleen in Holland voor. Op de achtergrond is Rijswijk te zien. Potter voegde veel kleine details toe, zoals vliegen rond de stierenrug, een kikker op de grond en een leeuwerik in de lucht. Het is niet bekend of het schilderij in opdracht is geschilderd, en waar het had moeten hangen.  De Stier werd rond 1800 door Napoleon Bonaparte meegenomen naar Frankrijk, waar het werd tentoongesteld in het Louvre. Nadat Nederland was bevrijd van de Franse overheersing, kwam het werk terug naar Nederland. Het werk wordt vanaf 1822 getoond in het Mauritshuis en groeide daar uit tot een van de topstukken uit de collectie, omdat het zeer realistisch is en aansloot bij de populaire 19e-eeuwse Franse realistisch kunststroming. In de negentiende eeuw was het werk daardoor net zo geliefd als De Nachtwacht van Rembrandt.  Een ander beroemd schilderij, De Pissende Koe, hangt in de Hermitage in Sint-Petersburg. Naast vee (koeien, paarden, varkens, schapen en geiten) heeft hij een eenhoorn en beren geschilderd, maar ook een leeuw, een olifant en een kameel. Deze heeft hij waarschijnlijk gezien in een dierentuin van de Oranjes. Er is ook een aantal portretten van honden bekend.  Behalve in Potters geboorteplaats Enkhuizen zijn ook in vele andere steden en plaatsen straten naar Paulus Potter vernoemd.",male,1625,1654,Enkhuizen,Amsterdam
Pieter Symonsz Potter,Q2147172,"Pieter Symonsz. Potter (Enkhuizen, tussen 1597 en 1600 – Amsterdam, begraven 4 oktober 1652) was een Nederlands schilder en maker van goudleer.  Hij was actief in Enkhuizen van omstreeks 1620 tot 1628, in Leiden van 1628 tot 1631 en in Amsterdam van 1631 tot zijn dood in 1652. Ook heeft hij korte tijd, van 1647 tot 1649, in Den Haag gewoond. In 1647 werd hij toegelaten tot het schildersgilde aldaar.  Van Potter zijn onder meer genrestukken, landschappen, portretten, dierenschilderijen en vanitasstillevens bekend. Hij was leraar van zijn zoon, Paulus Potter. Of hij nog andere leerlingen had is niet bekend.",male,1597,1652,Enkhuizen,Amsterdam
Christoffel Puytlinck,Q18608132,"Christoffel Puytlinck (11 november 1640 te Roermond - aldaar, ca. 1679) was een Nederlands kunstschilder en tekenaar.  Hij werd geboren in Roermond. Puytlinck werd daar gedoopt op 11 november 1640. Hij was de zoon van Theodorus Puytlinck, een goudsmid uit Roermond.  Hij was in 1663 actief in Reims. Daarna werkte hij in Parijs en ten slotte in Rome, waar hij verbleef van 1667 tot 1669. Hier sloot hij zich aan bij de Bentvueghels, een broederschap van voornamelijk Noord- en Zuid-Nederlandse kunstenaars in Rome. Hij kreeg de bijnaam ""Trechter"" binnen de broederschap. In 1667 was hij getuige in een proces over de dood van een Engelse schilder, die werd neergestoken in de Via del Babuino in Rome. Ondanks zijn verblijf in Rome is er in Italiaanse collecties geen werk van hem teruggevonden.",male,1640,,Roermond,Roermond
Jan and Jacob Pynas,Q14632488,"De broers Jan Symonsz Pynas (ca. 1583, Alkmaar - begraven op 27 december 1631, Amsterdam) en Jacob Symonsz Pynas (ca. 1592, Haarlem of Amsterdam - na 1650, Delft?) waren kunstschilders in Nederland tijdens de Gouden Eeuw. Hun werk wordt vaak door elkaar gehaald omdat ze een vergelijkbare stijl hadden en omdat ze hun werk beiden met ""J. Pynas"" of ""J.P."" ondertekenden.  De gebroeders Pynas behoorden tot een groep post-maniëristische schilders van historiestukken uit het begin van de 17e eeuw die van grote invloed waren op Rembrandt van Rijn en daarom de Pre-Rembrandtisten genoemd worden. Deze groep schilders was vooral beïnvloed door het werk van Adam Elsheimer. De voornaamste schilder van deze groep was Rembrandts leermeester Pieter Lastman. Meijnsje Simonsdr. Pynas, zuster van Jan en Jacob Pynas, trouwde met de Pre-Rembrandist Jan Tengnagel.  Rembrandt was in alle waarschijnlijkheid enkele maanden in de leer bij Jacob Pynas. Volgens sommige kunsthistorici imiteerde Rembrandt de bruine toon van Jacob Pynas, hoewel anderen deze theorie in twijfel trekken omdat deze stijl gehanteerd werd door alle door Elsheimer beïnvloede schilders.  Jan en Jacob Pynas waren zoons van de Haarlemse koopman Symon Jansz. Brouwer, die in 1590 met zijn gezin naar Amsterdam verhuisde. Volgens Arnold Houbraken ging Jan Pynas samen met Pieter Lastman in 1605 enkele jaren op studiereis naar Italië. Algemeen wordt aangenomen dat ook Jacob Pynas meeging op reis. Deze reis naar Italië had een grote invloed op de warme, lichte schilderstijl van de broers. Jan begaf zich 10 jaar later opnieuw naar Italië; dit weten we omdat hij daar een tekening maakte (gedateerd 1617) die zich nu in het Rijksprentenkabinet bevindt.  Jacob verhuisde in 1631 naar Delft. waar hij aan de Gasthuislaan woonde en werkte. Hij bleef in Delft tot minstens 1639.  Hun werk bevindt zich onder meer in het Rijksmuseum in Amsterdam. Hier hangen de schilderijen Aäron verandert het water van de Nijl in bloed van Jan Pynas (1610) en Paulus en Barnabas te Lystra door het volk als goden vereerd van Jacob Pynas (1628). Een derde schilderij in het Rijksmuseum, De ontmoeting van Jacob en Ezau (161), wordt ook aan Jacob toegeschreven. Werk van de gebroeders Pynas bevindt zich ook in onder andere het Rembrandthuis (Amsterdam), het Louvre (Parijs), de Hermitage (Sint-Petersburg), het Metropolitan Museum of Art (New York), het Uffizi (Florence) en de National Gallery (Londen).",,,,,
Jan and Jacob Pynas,Q14632488,"De broers Jan Symonsz Pynas (ca. 1583, Alkmaar - begraven op 27 december 1631, Amsterdam) en Jacob Symonsz Pynas (ca. 1592, Haarlem of Amsterdam - na 1650, Delft?) waren kunstschilders in Nederland tijdens de Gouden Eeuw. Hun werk wordt vaak door elkaar gehaald omdat ze een vergelijkbare stijl hadden en omdat ze hun werk beiden met ""J. Pynas"" of ""J.P."" ondertekenden.  De gebroeders Pynas behoorden tot een groep post-maniëristische schilders van historiestukken uit het begin van de 17e eeuw die van grote invloed waren op Rembrandt van Rijn en daarom de Pre-Rembrandtisten genoemd worden. Deze groep schilders was vooral beïnvloed door het werk van Adam Elsheimer. De voornaamste schilder van deze groep was Rembrandts leermeester Pieter Lastman. Meijnsje Simonsdr. Pynas, zuster van Jan en Jacob Pynas, trouwde met de Pre-Rembrandist Jan Tengnagel.  Rembrandt was in alle waarschijnlijkheid enkele maanden in de leer bij Jacob Pynas. Volgens sommige kunsthistorici imiteerde Rembrandt de bruine toon van Jacob Pynas, hoewel anderen deze theorie in twijfel trekken omdat deze stijl gehanteerd werd door alle door Elsheimer beïnvloede schilders.  Jan en Jacob Pynas waren zoons van de Haarlemse koopman Symon Jansz. Brouwer, die in 1590 met zijn gezin naar Amsterdam verhuisde. Volgens Arnold Houbraken ging Jan Pynas samen met Pieter Lastman in 1605 enkele jaren op studiereis naar Italië. Algemeen wordt aangenomen dat ook Jacob Pynas meeging op reis. Deze reis naar Italië had een grote invloed op de warme, lichte schilderstijl van de broers. Jan begaf zich 10 jaar later opnieuw naar Italië; dit weten we omdat hij daar een tekening maakte (gedateerd 1617) die zich nu in het Rijksprentenkabinet bevindt.  Jacob verhuisde in 1631 naar Delft. waar hij aan de Gasthuislaan woonde en werkte. Hij bleef in Delft tot minstens 1639.  Hun werk bevindt zich onder meer in het Rijksmuseum in Amsterdam. Hier hangen de schilderijen Aäron verandert het water van de Nijl in bloed van Jan Pynas (1610) en Paulus en Barnabas te Lystra door het volk als goden vereerd van Jacob Pynas (1628). Een derde schilderij in het Rijksmuseum, De ontmoeting van Jacob en Ezau (161), wordt ook aan Jacob toegeschreven. Werk van de gebroeders Pynas bevindt zich ook in onder andere het Rembrandthuis (Amsterdam), het Louvre (Parijs), de Hermitage (Sint-Petersburg), het Metropolitan Museum of Art (New York), het Uffizi (Florence) en de National Gallery (Londen).",,,,,
Pieter Quast,Q874537,"Pieter Jansz. Quast (Amsterdam, ca. 1605 - aldaar, begraven op 26 mei 1647) was een Nederlands kunstschilder, tekenaar en graveur, behorend tot de Hollandse School.  Pieter Quast trouwde in 1632 met Annetie Splinters uit Den Haag. Hij woonde daar van 1634 tot 1641 en werd er lid van het Sint-Lucasgilde.  Quast was leraar van Jan Jansz. Buesem en Dirck Cornelisz. Hoogh. Mogelijk gaf hij ook tekenles aan Frederik Hendrik en diens zoon Willem II.  Het werk van Pieter Quast omvat onder meer boerentaferelen en beelden van operaties, maar ook Bijbelse voorstellingen. Het werd meestal uitgevoerd op kleine panelen en vertoonde vaak humoristische trekken in de vorm van satire en karikaturale afbeeldingen. Hij werd kennelijk beïnvloed door het werk van onder meer Adriaen Brouwer, Adriaen van de Venne en Jacques Callot.",male,1606,1647,Amsterdam,Amsterdam
Hubert van Ravesteyn,Q127739,"Hubert van Ravesteyn (Dordrecht, 1638 - aldaar, 1691) was een Nederlands kunstschilder uit de periode van de Gouden Eeuw. Hij vervaardigde genrestukken, stalinterieurs en stillevens met vis, groente, drink- en rookgerei.  Van Ravesteyn, die zijn werken signeerde met HR, staat niet bekend als een zeer origineel kunstenaar, in die zin dat hij zichzelf vaak herhaalde. In zijn interieurs was hij een navolger van de stijl en het kleurgebruik van zijn stadgenoot Aelbert Cuyp; wat zijn stillevens betreft werd hij beïnvloed door Jan Jansz. van de Velde. Er zijn ongeveer twintig werken van hem bekend.  Arnold Houbraken beschreef Van Ravesteyn in zijn werk De groote schouburgh der Nederlantsche konstschilders en schilderessen met onder meer de woorden: ""Deze schilderde gemeenlyk schaapstalletjes, en een boeremeit die een ketel of iets anders staat te schuuren, of met een boereknaap te praten; of ook wel de vertooning van den slagtyd, door een verken dat op de leer hangt, en jongens die met de blaas spelen.""  In 1669 trouwde hij met Catharina van Meurs met wie hij acht kinderen kreeg. Van 1670 tot 1682 woonde het gezin in de Dordtse Hofstraat.",male,1638,,Dordrecht,Dordrecht
Jan van Ravesteyn,Q864059,"Jan Antonisz. van Ravesteyn (Den Haag (?), ca. 1572 – aldaar, begraven 21 juni 1657) was een Nederlands portretschilder en tekenaar.  Het is niet bekend wie Van Ravesteyns leraar was, maar hij was een navolger van de uit Delft afkomstige portrettist Michiel Jansz. van Mierevelt. Van Ravesteyn wordt in die stad in 1597 ook een aantal keer vermeld. Van 1598 tot aan zijn dood woonde hij in Den Haag. Het is moeilijk om vast te stellen welke werken aan zijn oeuvre kunnen worden toegeschreven omdat ook zijn broer Anthonie en andere naamgenoten in dezelfde periode actief waren als schilder. Veel bekende personen hebben voor hem geposeerd, terwijl hij ook enkele schutters- en magistraatstukken maakte. In zijn atelier kwamen tal van portretten van leden van de verschillende takken van het Huis Nassau tot stand.  Van Ravesteyn was leraar van Dirck Abrahamsz., Leendert Barthouts, Johannes Harmensz. Borsman, Aelbert Dircksz. Coeppier, Pieter Craen, Jacob Dirksz. van den Enden, Fransise de Goltz, Adriaen Hanneman, Barent Jansz., Thomas Ouwater, Clement Ram, Jan Rassenbourch, Frederick Sonnius, Dirck Verlaer, Jan Pous Voet en Pauwels Willemsz.  Van Ravesteyn behoorde tot een grote familie, waaruit meerdere schilders voortkwamen. Zijn vader Anthonis was glasschilder. In 1598 wordt van Ravesteyn lid van het Haagse Sint-Lucasgilde en ook is bekend dat hij lid was van de Haagse Schutterij. Hij trouwt in 1604 met Anna Arents van Berendrecht. In datzelfde jaar wordt hij vermeld door Karel van Mander in diens boek Schilder-boeck: Ik behoefde ook niet te verzwygen in den Hage een zeer goet Schilder en Conterfyter, Ravestein geheten, die een schoone en goede handeling heeft. In 1608 koopt hij van Maerten Rosa, griffier van den Hoge Raad van Holland, een huis op den hoek van de Papestraat en de Oude Molstraat in Den Haag, om in 1628 te verhuizen naar een ander huis in de laatste straat.  Van Ravesteyn was Rooms-katholiek en zijn naam wordt meerdere malen vermeld als getuige bij plechtigheden in de Katholieke schuilkerk in de Oude Molstraat, onder meer in 1641 bij het huwelijk van zijn dochter Agnes met Willem van Culenborgh. In 1654 betrekt van Ravesteyn in de Nobelstraat een huis naast dat van zijn dochter. Van Ravesteyn treedt in 1656 met meerdere kunstbroeders uit het Sint-Lucasgilde waarna hij in 1656, een jaar voor zijn overlijden, medeoprichter werd van Confrerie Pictura. Toen Antoon van Dyck in Nederland was, schilderde hij een portret van Jan van Ravesteyn, waaruit op te maken valt dat hij in zijn eigen tijd reeds een beroemdheid was. Het geschilderd (zelf)portret van Van Ravesteyn komt tevens voor op het schutters- annex magistraatstuk De magistraat van Den Haag ontvangt de officieren van de schutterij op de Sint Sebastiaansdoelen uit 1618. Hij staat er afgebeeld aan de linkerzijde van het schilderij, op de achterste rij, als vijfde van links. Dit schilderij maakt deel uit van de collectie van het Haags Historisch Museum.  Van Ravesteyn had meerdere kinderen en was de schoonvader van de schilder Adriaen Hanneman, die in 1640 trouwde met zijn dochter Maria. In datzelfde jaar overlijdt zijn vrouw en wordt zij in de Haagse Kloosterkerk begraven. Minstens een van zijn zoons, Arnold van Ravesteyn, trad in zijn voetsporen en werd schilder en zou hem volgen als lid en deken van Confrerie Pictura. Jan van Ravesteyn werd na zijn dood in 1657 begraven in het familiegraf in de Kloosterkerk. Ook zijn schoonzoon Adriaen Hanneman zou later in dit graf worden bijgezet.  Bronnen:  Verwijzingen:",male,1572,1657,The Hague,The Hague
Rembrandt,Q5598,"Rembrandt Harmenszoon van Rijn (Leiden, 15 juli 1606/1607 – Amsterdam, 4 oktober 1669) was een Nederlandse kunstschilder, etser en tekenaar. Hij geldt algemeen als een van de grootste schilders en etsers in de Europese kunst, en als de belangrijkste Hollandse meester van de 17e eeuw. Hij vervaardigde in totaal ongeveer driehonderd schilderijen, driehonderd etsen en tweeduizend tekeningen. Zijn werk behoort tot de barok en is zichtbaar beïnvloed door het caravaggisme, alhoewel hij nooit in Italië is geweest. Zijn opmerkelijke beheersing van het spel met licht en donker, waarbij hij vaak scherpe contrasten (clair-obscur) gebruikte om zo de toeschouwer de voorstelling binnen te voeren, leidde tot levendige scènes vol dramatiek.  Het oeuvre van Rembrandt wordt door kunsthistorici in vijf periodes ingedeeld, te beginnen met de Leidse periode (1625-1631). Vanaf ongeveer 1629 begint de ontwikkeling als kunstenaar, waarbij Rembrandt met contrasten begint te werken en zijn belangstelling voor de lichtbehandeling, na 1640 treedt een versobering in. In de jaren 1650 zijn penseelstreken duidelijk zichtbaar en de kleuren rijker.  Rembrandt beschouwde zichzelf vooral als een historie- en portretschilder. Hij was een zelfverzekerde man en vervaardigde in alle levensfasen, maar vooral na 1660 door iedereen bewonderde zelfportretten; de honderd geschilderde en twintig geëtste zelfportretten geven een opmerkelijk scherp beeld van zijn uiterlijk en een vermoeden van zijn gevoelens; hij beeldde zichzelf af als de apostel Paulus en zette zichzelf in zijn zelfportret uit 1658 neer als een koning uit het Oosten. Behalve zijn vrouw Saskia Uylenburgh en zijn zoon Titus van Rijn is ook zijn huishoudster/vriendin Hendrickje Stoffels in zijn schilderijen aanwezig; zij hebben gefungeerd als model voor Bijbelse, mythologische of historische figuren.  Rembrandt Harmenszoon van Rijn werd op 15 juli 1606 of 1607  in Leiden geboren, als het op een na jongste kind van Harmen Gerritsz van Rijn (1567/68-1630) en Neeltgen Willemsdr. van Zuytbrouck (ca. 1568-1640). Zijn vader was molenaar. Zijn moeder was de dochter van een welgestelde bakker. Er bestaat onduidelijkheid over het geboortejaar van Rembrandt doordat in een biografie die nog tijdens zijn leven geschreven is het jaar 1606 vermeld wordt, maar de circa vijf documenten die nu nog beschikbaar zijn, wijzen allemaal op 1607 als geboortejaar. De doopboeken van Leiden zijn behouden vanaf 1621, waardoor deze geen duidelijkheid verschaffen.  Het geboortehuis van Rembrandt stond aan Weddesteeg 25, tegenover de nu verdwenen standerdmolen De Rijn, waarvan zijn vader molenaar en eigenaar was en waar mout werd gemalen voor bierbrouwerijen. De familie van zijn vader Harmen was gereformeerd; zijn moeder was en bleef rooms-katholiek. Van Rembrandt is niet bekend of hij lid was van een kerk.  De ouders van Rembrandt kregen tien kinderen, van wie er drie jong stierven. Rembrandt had vier oudere broers en twee zusters:  Rembrandt ging naar de plaatselijke Latijnse school, waarschijnlijk vanaf zijn zevende jaar, de gebruikelijke aanvangsleeftijd op deze school, met een aanzienlijk inschrijvingsgeld, bezocht door jongens uit families die het konden betalen. De basis van de educatie waren er de kennis van de Bijbel en Christus, klassieke literatuur en goede manieren, en men leerde er Latijn. Hendrick Rijverding, een van zijn leraren, gaf hem les in kalligrafie en in schilderen. In zijn biografie uit 1641 vermeldt Orlers dat Rembrandts ouders hem naar die school stuurden als voorbereiding op een wetenschappelijke opleiding aan de universiteit om ""eenmaal volwassen, stad en gemeenschap met kennis te dienen en helpen tot voorspoed te brengen"".  In 1620 werd hij, op veertienjarige leeftijd, door zijn ouders ingeschreven aan de universiteit van Leiden als letterenstudent. Uit een in 2019 gevonden document blijkt dat de inschrijving aan de universiteit hernieuwd werd in 1622. Hij studeerde dus minstens twee jaar en mogelijk langer aan de universiteit. Rembrandt kreeg er ook theologie. Daar kan Rembrandt een diepgaande kennis en begrip van Bijbelse en mythische verhalen verworven hebben, die terug te vinden is in zijn schilderijen.  Rembrandt verliet de studie van de letteren. Vermoedelijk vanaf 1622 ging hij in de leer bij de Leidse schilder Jacob van Swanenburgh, een specialist in stadsgezichten en scènes uit de hel. Van wat Rembrandt tijdens zijn leertijd maakte is niets bewaard gebleven. Na de leertijd bij van Swanenburg ging Rembrandt in de leer bij Pieter Lastman in Amsterdam, die een bekend historieschilder was. Al na een half jaar bij Lastman zette Rembrandt zijn eigen werkplaats op in Leiden.  Ergens in 1625 begon Rembrandt voor eigen rekening in Leiden. Zijn vroegste schilderijen vertonen sterk de invloed van Pieter Lastman maar toch anders, volgens de eerste vuistregel die Lastman onderwees, dat 'alles wat je maakt nieuw en anders' moest zijn. Uit dat jaar, 1625, dateert ook zijn vroegst gedateerde schilderij: De steniging van de Heilige Stefanus.  De eerste vermelding van Rembrandt als schilder is te vinden in de Latijnse aantekeningen die Aernout van Buchell in 1628 maakte voor een nooit verschenen schilderboek. In 1630 kocht een neef van Buchell etsen van Rembrandt. Een van de eerste Amsterdamse kopers van zijn werk was Johan Huydecoper van Maarsseveen. Zijn faam groeide en op 14 februari 1628 nam Rembrandt Gerrit Dou als zijn eerste leerling aan.  Kunsthandelaar Hendrick Uylenburgh, de buurman van Pieter Lastman in Amsterdam, was mogelijk vanaf 1628 bemiddelaar voor de verkoop van werken van Rembrandt op de Amsterdamse markt.  In Leiden stond Rembrandt in nauw contact met zijn vriend, studiegenoot en collega Jan Lievens en ze beïnvloeden elkaar wederzijds. Mogelijk deelden zij rond 1630 een werkplaats. In elk geval beschrijft Constantijn Huygens, secretaris van de stadhouder en kunstkenner, hen als een duo, in zijn verslag van een bezoek dat hij omstreeks 1630 aan het atelier gebracht heeft. Huygens zag Rembrandt in 'trefzekerheid en levendigheid van emoties de meerdere' van Lievens en bewonderde met name Judas geeft de zilveren penningen terug. Hij stond verbaasd dat het duo het zonde van de tijd achtte om een reis naar Italië te maken, waarvoor ze als excuus aanvoerden dat de beste Italiaanse doeken buiten dat land te zien zouden zijn. De twee verspilden geen tijd: 'Het wonderlijkste is nog dat zelfs de onschuldigste genoegens van de jeugd door hen als tijdverlies worden afgedaan.'  In 1631 was Rembrandt bekend om zijn eigen stijl: natuurlijke in plaats van geïdealiseerde figuren, uitbeelding van emoties en het licht-donker-werking. Vooraanstaande Leidse burgers kochten zijn kunst en hij kreeg opdrachten van onder meer Nicolaes Tulp. Kunstkenners als Constantijn Huygens zorgden er voor dat zijn werk terechtkwam in kunstverzamelingen van Frederik Hendrik van Oranje en koning Karel I van Engeland.  In 1631 kocht Rembrandt zich voor 1000 gulden in bij de zaak van de Amsterdamse kunsthandelaar Hendrick Uylenburgh en verplaatste zijn activiteiten naar diens schilderswerkplaats in Amsterdam. Hendrick Uylenburgh vestigde in 1625 een kunstbedrijf op de hoek van de (Joden) breestraat en was de buurman van Pieter Lastman, bij wie Rembrandt in de leer was. Hendrick Uylenburg was opgegroeid in het artistieke milieu rond het Poolse hof en had grote kunsttransporten verzorgd naar Polen in opdracht van koning Sigismund III, voor hij zijn kunsthandel en -atelier startte in Amsterdam.  Van 1631 tot 1635 produceerde Rembrandt in Uylenburghs atelier vooral een aanzienlijk aantal portretten in opdracht voor welgestelde en belangrijke Amsterdammers zoals de importeur van Russisch bont Nicolaes Ruts, de toneelschrijver en dichter Jan Harmensz. Krul en de kerkleider Johannes Uyttenbogaert. In 1634 werd Rembrandt lid van de Amsterdamse schildersgilde. In datzelfde jaar 1634 trouwde hij met Saskia Uylenburgh (1612-1642), een nicht van zijn zakenpartner Hendrick Uylenburgh.  Zijn vrouw Saskia kwam uit een aanzienlijke Friese familie. Haar vader Rombertus Uylenburgh (1554-1624), een jurist afgestudeerd aan de universiteit van Heidelberg, was raadsheer aan het Hof van Friesland en burgemeester van Leeuwarden, voor hij zich uit het openbare leven terugtrok en ging rentenieren van de inkomsten van zijn bezittingen. De moeder van Saskia was gestorven toen Saskia 7 jaar was. Haar vader overleed in 1624 toen ze 12 was. Haar zussen namen de rol van moeder op zich. Ten tijde van de verloving woonde Saskia in Sint Annaparochie bij haar zus Hiskia (ca. 1602/03- na 1656) en haar man, de jurist en secretaris van grietenij het Bildt: Gerrit van Loo (ca.1583-1641).  Als een van de erfgenamen van haar ouders was Saskia niet onbemiddeld. Begin juni 1633 hadden Rembrandt en Saskia elkaar trouwbeloften gedaan en drie dagen daarna (8 juni 1633) maakte Rembrandt de beroemde tekening met onderschrift van zijn 'echtgenote' met strohoed en bloem in de hand. Ze zouden pas een jaar later officieel trouwen. Na de verloving bleef Saskia tot haar huwelijk in Friesland om in Franeker te zorgen voor het huishouden van haar dodelijk zieke zus Antje (ca. 1598-1633) en haar zwager, de Poolse edelman en hoogleraar theologie Johannes Maccovius (1588-1644). Het kerkelijk huwelijk werd gesloten in Friesland op 2 juli 1634 in de oude dorpskerk van Sint Annaparochie, op de plek waar nu de Van Harenskerk staat. Na hun huwelijk bleef Rembrandt met Saskia wonen in het huis en werkplaats van Hendrick Uylenburgh in de Breestraat, waar Rembrandt voordien al woonde.  In 1635 verliet Rembrandt huize Uylenburg. Vanaf 1 mei 1635 huurde hij voor 600 gulden per jaar een voornaam huis aan de Nieuwe Doelenstraat, naast Willem Boreel, de pensionaris van Amsterdam. Nadat hij in 1635 voor zichzelf begonnen was, stopte Rembrandt bijna helemaal met het maken van portretten en begon hij aan een serie grote historiestukken.  In 1637 verhuisden Rembrandt en Saskia naar Vlooienburg, waar ze aan de Binnen-Amstel een huis genaamd De Suijkerbackerij betrokken. Na een tijdlang in huurwoningen gewoond en gewerkt te hebben, kocht Rembrandt in 1639 voor 13.000 gulden, een statig huis in wat toen de Breestraat heette, een straat met veel kunstenaars, aan het begin van de Jodenbuurt. Dat huis, gebouwd in 1606, is nu Museum Het Rembrandthuis aan de Jodenbreestraat. Voor zijn nieuwe woning deed Rembrandt een aanbetaling van een vierde van de totale prijs. Voor het openstaande bedrag ging hij een hypothecaire lening aan bij de verkopers van het pand, af te betalen over een periode van vijf à zes jaar. Financieel ging het hem voor de wind. In 1638 voerde Rembrandt voor het Hof van Friesland een proces tegen een verre verwante die beweerd zou hebben dat Saskia met pronken en pralen de erfenis van haar ouders verkwistte. Tijdens dit proces, waarin de eis van Rembrandt werd afgewezen, liet Rembrandt verklaren dat ""hij en zijn vrouw van geld en goederen buitensporig toebedeeld zijn"". In 1640 erfde Rembrandt 2.490 gulden na het overlijden van zijn moeder.  Rembrandt was met een andere kunsthandelaar gaan samenwerken: Joannes de Renialme, die op de Kloveniersburgwal woonde. Rembrandt en zijn vrouw kampten met verschillende tegenslagen; driemaal overleed een pasgeboren kind, maar in 1641 kregen ze een zoon die in leven bleef en die ze Titus noemden, naar Saskia's zuster Titia.  In 1642 voltooide Rembrandt zijn grote groepsportret van leden van een Amsterdamse schutterscompagnie, dat later de naam De Nachtwacht zou krijgen, waaraan hij enkele jaren had gewerkt. Hij had dit groepsportret opgezet als een historiestuk met grote levendigheid en actie, wat een revolutie in de formule van het groepsportret betekende. Het zou het symbool bij uitstek van de Nederlandse Gouden Eeuw worden.  Een maand voor de aflevering van De Nachtwacht overleed Saskia op 14 juni 1642. In 1635 had ze samen met Rembrandt een gezamenlijk testament laten opmaken, een toen gebruikelijke voorzorgmaatregel voor een eerste bevalling. Negen dagen voor haar dood liet ze echter, ziek te bed liggende, een nieuw testament opmaken waarin ze haar zoon Titus tot universele erfgenaam maakte. Rembrandt mocht die erfenis als voogd beheren en kreeg het vruchtgebruik; dit op voorwaarde dat hij niet hertrouwde. Zou hij wel hertrouwen dan zouden Rembrandts erfrechten naar familie van Saskia gaan. Als Titus zou overlijden zonder nazaten dan zou zijn erfenis, in geval van een nieuw huwelijk, naar de familie van Saskia gaan.  In het decennium na de voltooiing van de Nachtwacht en de dood van Saskia is er een kentering in de productie van Rembrandt. De productie van schilderijen nam drastisch af. Tekenen en etsen werden zijn hoofdbezigheid.  Bij de dood van Saskia in 1642 was hun zoon Titus nog geen jaar oud en Rembrandt nam de weduwe Geertje Dircx uit Ransdorp, die ongeveer even oud was als Rembrandt, in dienst als verzorgster. Ze kregen een relatie. In 1649 kwam er een einde aan hun relatie en Geertje daagde Rembrandt wegens verbroken huwelijksbeloften voor de Huwelijkskrakeelkamer, waar onder anderen Jacob F. Hinlopen hun zaak behandelde. Rembrandt stelde Geertje een jaarlijkse alimentatie voor, maar ze kwamen niet tot een overeenstemming. Rembrandt wist haar broer en buren te overhalen om belastende verklaringen af te leggen en Geertje voor een aantal jaren voor heropvoeding te laten opsluiten in het Spinhuis in Gouda. Via een tussenpersoon betaalde Rembrandt voor haar aanhouding en overbrenging naar Gouda. De gebeurtenissen in 1649 vielen samen met een dieptepunt in Rembrandts productie: in 1649 maakte hij geen (gedateerde) schilderijen of etsen. In de jaren na de opsluiting van Geertje kwam de productie van schilderijen en etsen weer op gang.  Inmiddels was Hendrickje Stoffels (1626–1663) de opvolgster van Geertje geworden als huishoudster en vrouw in het leven van Rembrandt. In 1654 kreeg zij een officiële berisping van de Gereformeerde Kerk, omdat zij 'in hoererij' leefde met de schilder. Rembrandt werd niet vermaand, omdat hij geen officieel lidmaat van een kerk was. In datzelfde jaar kregen ze een dochter, die ze Cornelia noemden, naar Rembrandts moeder. In verband met de voorwaarde voor Rembrandts vruchtgebruik van de erfenis van Saskia voor Titus wilde Rembrandt niet trouwen met Hendrickje en zo bleven ze van 1649 tot aan haar dood in 1663 ongehuwd samenwonen.  Vanaf 1650 kwam Rembrandt in toenemende mate in financiële problemen. Hij was gestopt met het afbetalen van de hypotheek op zijn huis. Sinds 1642 had hij geen portretopdrachten meer ontvangen of aangenomen en waren er periodes dat zijn productie en dus ook zijn inkomsten erg beperkt waren. Anderzijds besteedde hij heel wat geld aan het verzamelen van kunst, naturalia en artificialia. Al jaren stroopte Rembrandt veilingen af om kunst te kopen, schilderijen en soms dure prenten van onder meer de door hem bewonderde Lucas van Leyden. Met regelmaat kocht hij exotische voorwerpen waaronder bijzondere kledingstukken, die hij vaak in zijn schilderijen gebruikte. Zo had biograaf Arnold Houbraken van een van Rembrandts leerlingen vernomen dat de schilder zijn leven lang door tulbanden gefascineerd was. In 1647 stelde Rembrandt op verzoek van de familie van zijn vrouw een inventaris op van zijn bezittingen en kwam hij aan een totaal van 40.750 gulden aan kapitaal en bezittingen. Een groot deel van dat vermogen bestond uit zijn verzameling kunst en curiosa. De Eerste Engels-Nederlandse Oorlog (1652-1654) en de voorafgaande strubbelingen, met de blokkering van overzeese handelsroutes, zorgden voor een economische neergang en krapte in de Republiek waarin er minder geld besteed werd aan luxeartikelen zoals kunstwerken. Die situatie bracht ook een golf van faillissementen mee en schuldeisers gingen hun geld opeisen.  In 1653 eiste de verkoper en hypotheekhouder van het huis van Rembrandt de betaling van de volledige openstaande schuld. Daar kon hij aan voldoen door nieuwe leningen aan te gaan die hij op korte termijn moest terugbetalen. Rembrandt probeerde bezittingen te gelde te maken en ging in onderhandeling over de aankoop van een bescheidener huis. Ondertussen nam hij een aantal maatregelen: in 1655 maakte de 14-jarige Titus zijn testament en benoemde Rembrandt als zijn enige erfgenaam, waardoor de erfenis van Saskia niet terug kon gaan naar haar familie. Rembrandt slaagde er niet in om de leningen af te betalen. In 1656 vroeg hij zijn faillissement aan en zijn bezittingen werden verkocht. Rembrandt had voordien nog het huis aan de Breestraat op naam van Titus gezet om het uit het faillissement te houden, wat niet lukte. Er werd een inventarisatie van het gehele bezit opgemaakt. Deze 363 nummers tellende lijst vormt een belangrijke bron van inzicht in Rembrandts leven. Tegenover het armetierige huisraad stond een rijkdom aan kunstvoorwerpen. Naast schilderijen en een verzameling antieke portretten, wapens en dergelijke moet vooral de collectie tekeningen en grafiek worden genoemd. Een belangrijk deel kwam terecht bij de schilder Jan van de Cappelle. Op een veiling onder leiding van Jacob J. Hinlopen werden in 1658 Rembrandts huis en inboedel verkocht. Het pand ging drie keer onder de hamer voordat het was verkocht.  Na de verkoop van zijn huis betrok Rembrandt een kleinere huurwoning aan de tegenwoordige Rozengracht 184, niet ver van de zeeschilder Jan Abrahamsz. van Beerstraten. Hoewel zijn reputatie beschadigd was en de Amsterdamse elite niet meer zo veelvuldig bij hem aanklopte, bleef hij populair en kon hij zijn werk voortzetten. Om de opbrengst van zijn werken uit de handen van de schuldeisers te houden, begonnen Hendrickje en Titus een schilder- en kunsthandel, waarbij ze Rembrandt in dienst namen tegen kost en inwoning. De werken die hij maakte kwamen toe aan de kunsthandel, zodat hij ongeplaagd door crediteuren kon blijven produceren.  Het is niet onmogelijk dat Rembrandt in 1661 via bemiddeling van Jan J. Hinlopen opdracht kreeg voor de levering van een Claudius Civilis voor het in aanbouw zijnde stadhuis. Govert Flinck, die de opdracht eerder had gehad, was in 1660 overleden.  In 1661 stuurde Rembrandt de werken Alexander de Grote en Homerus dicterend aan een schrijver naar graaf Antonio Ruffo uit Messina. Met hem had Rembrandt al sinds 1652 contact. Ruffo had Aristoteles bij de buste van Homerus gekocht voor 500 gulden en had later een pendant besteld. Toen die op zich liet wachten, schilderde Il Guercino de Kosmograaf voor Ruffo. Ruffo stuurde de twee schilderijen die hij in 1661 ontving terug. De naad waarmee de Alexander was vergroot stoorde Ruffo, en de Homeros vond hij 'onvoltooid' en 'slordig geschilderd'. In 1662 kwam de belangrijke opdracht voor het schilderij De Staalmeesters.  In 1663 overleed Hendrickje. Titus overleed in september 1668, niet lang nadat hij zijn nicht Magdalena van Loo had getrouwd. Zij was de dochter van Jan van Loo, de broer van Saskia's zwager en Titus' peetvader Gerrit van Loo. Rembrandt had in de tussentijd zijn drie laatste zelfportretten geschilderd. Cosimo III de' Medici had in 1667 bij een bezoek tevergeefs geprobeerd een portret bij hem te kopen, wat hem bij een tweede bezoek twee jaar later wel lukte. Rembrandt had een voorstudie gemaakt voor drie altaarstukken voor de Basilica di Nostra Signora Assunta in Genua. Er was flink onderhandeld over de prijs. De voorstudies zijn verscheept, maar waarschijnlijk nooit aangekomen.  Op 4 oktober 1669 overleed Rembrandt op 63-jarige leeftijd in Amsterdam. Vier dagen later werd hij begraven in een huurgraf in de plaatselijke Westerkerk. De nabestaanden betaalden vijftien gulden aan de koster, een voor die tijd aanzienlijk bedrag. In het overlijdensregister van de kerk staat: 'Rembrandt van Rijn, schilder, wonende Rozengracht tegenover het Doolhof, kist met zestien dragers...Kosten: 20 gulden'. In de boedel bevond zich een helm die toebehoord zou hebben aan Gerard van Velsen. Twee weken later stierf zijn schoondochter Magdalena van Loo.  Rembrandt liet een dochter, Cornelia, en een kleindochter, Titia, achter.  De naam ""Rembrandt"" is een spellingsvariant van de voornaam Rembrant.  De allereerste keer dat zijn naam in de archieven voorkomt, is bij zijn inschrijving in 1620 aan de Leidse Universiteit, daarbij geschreven als 'Rembrandus'. (een latinisering van zijn naam, in die tijd gebruikelijk in wetenschappelijke kringen).   Voor 1633 bestonden zijn vroegste handtekeningen uit een ""R"", of het monogram ""RH"" of ""RHL"" (voor Rembrant Harmenszoon en voor Leiden). In 1632 gebruikte hij voor het eerst enkel zijn voornaam. In 1633 voegde hij een ""d"" toe, wat hij van dan af aan voor al zijn schilderijen handhaafde. Met de praktijk van het ondertekenen van zijn werk met zijn voornaam, stelde hij zich op één lijn met de Italiaanse grootheden Michelangelo, Titiaan en Rafaël, die algemeen werden erkend als de allergrootste kunstenaars en ook bekendstonden met slechts hun voornaam.  Rembrandt was gedurende zijn leven vooral beroemd als etser, en was als zodanig tot in Italië bekend. Hij begon in 1628 met etsen, een techniek die Jan Lievens hem waarschijnlijk had geleerd. Twee eerdere prenten, De besnijdenis en De vlucht naar Egypte, die tot voor kort aan Rembrandt werden toegeschreven, blijken van de hand van Lievens te zijn. Rembrandt heeft later een aantal oosterse koppen van Lievens nageëtst en die, zonder de auteur te vermelden, onder zijn eigen naam op de markt gebracht.  In 1968 werd gestart met het Rembrandt Research Project, een wetenschappelijk project dat naar optimistische verwachting niet langer dan tien jaar zou duren. Het betrof een multidisciplinair project waarbij kunsthistorici en specialisten uit andere wetenschapsgebieden samenwerkten om de authenticiteit van werken die aan Rembrandt worden toegeschreven opnieuw vast te stellen. De nieuwste technische middelen werden aangewend om zo een volledige nieuwe catalogus van zijn schilderijen samen te stellen. Als gevolg van de bevindingen hebben de experts vele schilderijen die aan Rembrandt werden toegeschreven van hun lijst gehaald, maar ook een aantal teruggeplaatst. Het project is in 2014 afgerond met de verschijning van het zesde en laatste deel van de catalogus, A Corpus of Rembrandt Paintings (1982-2014).  Volgens een opgave van Rembrandtkenner Gary Schwartz was de omvang van het oeuvre in 2006 als volgt: over honderdvijftig van de vierhonderd schilderijen bestaat geen consensus of ze van Rembrandt zijn; men is het erover eens dat 285 etsen aan Rembrandt toegeschreven moeten worden; de stand van zaken omtrent de tekeningen is onbekend, omdat daarvan sinds 1973 geen nieuwe catalogus is verschenen. In die laatste catalogus stonden 1575 tekeningen, waarvan sindsdien de helft is betwist.  Door zijn vrije en trefzekere techniek kon Rembrandt zich veroorloven met de kwast een schilderij meteen ruw op te zetten. De meeste schilders maakten eerst een ondertekening in houtskool. Bovendien gebruikte Rembrandt, meer dan tijdgenoten, een dikke onderschildering en gebruikte hij veel impasto. De witte onderschilderingen werden vervolgens met doorzichtige verf in een glaceertechniek overgeschilderd, waardoor rijke kleuren ontstonden. Ten slotte gebruikte Rembrandt de frottis- ofwel drogekwasttechniek: de bijna droge verf bleef niet overal zitten en geeft een willekeurige, spikkelachtige structuur.  In 2019 werd ontdekt dat Rembrandt voor zijn impasto een mengsel van pigmenten gebruikte, namelijk loodwit, een mengsel van       Pb  3        (  CO  3      )   2      ⋅   ( OH )   2         {\displaystyle {\ce {Pb3(CO3)2.(OH)2}}}   (hydrocerussiet) en       PbCO  3         {\displaystyle {\ce {PbCO3}}}   (cerussiet). Daaraan voegde hij nog een andere stof toe, wellicht loodoxide (loodglit), waardoor       Pb  5        (  CO  3      )   3      O   ( OH )   2         {\displaystyle {\ce {Pb5(CO3)3O(OH)2}}}   (plumbonacriet) ontstond.  In Rembrandts Leidse periode (1625-1631) was de invloed van Lastman het meest prominent, en werd hij waarschijnlijk ook door van Jan Lievens beïnvloed. Zijn schilderijen uit die periode zijn tamelijk klein, maar rijk in detail (bijvoorbeeld in kostuums en juwelen). Waar Lastman zelf bij voorkeur een compositie breed opzette, met veel personages die het zicht op de hoofdhandeling benemen, daar concentreerde Rembrandt al zijn figuren juist op de centrale gebeurtenis. Religieuze en allegorische thema's waren favoriet, evenals  tronies. In 1626 vervaardigde Rembrandt zijn eerste etsen, die door hun verspreiding sterk bijdroegen aan zijn internationale faam. De eerste grote stap in zijn ontwikkeling als schilder zette hij in 1629, het jaar dat hij onder meer De schilder in zijn atelier voltooide, waaruit zijn belangstelling blijkt voor lichtbehandeling en variatie in het aanbrengen van verf.  Gedurende zijn eerste jaren in Amsterdam (1632-1636) begon Rembrandt dramatische, contrastrijke Bijbelse en mythologische taferelen te schilderen op groot formaat (De blindmaking van Simson, Het feestmaal van Belsazar, Danaë) in een poging de barokke stijl van Rubens te overtreffen. Af en toe bijgestaan door assistenten uit de werkplaats van Uylenburgh schilderde hij vele portretten in opdracht, zowel klein als groot (De anatomische les van Dr. Nicolaes Tulp)  Eind jaren dertig schilderde Rembrandt veel landschappen en maakte hij veel etsen over de natuur. Zijn landschappen waren in die tijd vaak speelbal van die natuur, met dreigende wolkenluchten en ontwortelde bomen. Vanaf ongeveer 1640 werd Rembrandts werk soberder, wat wellicht te verklaren valt uit de familietragedies die hem overkomen waren. Uitbundigheid maakte plaats voor diepgevoelde innerlijke emoties. Bijbelse taferelen waren nu vaker op het Nieuwe Testament gebaseerd dan op het Oude, zoals eerder het geval was geweest. Een citaat van Rembrandt uit zijn brief van februari 1636 aan Constantijn Huygens over de voortgang van de door het Haagse hof opgedragen drie passiedoeken illustreert dit: "" ..dat ick seer naerstich doende ben met die drie passij stucken voorts met bequameheijt aftemaeken die sijn excellencij my selfs heeft geordijneert, een grafleg[ing] - ende een Verrijsenis en een Hemelvaert Chrisstij. De selvijge ackoordeeren met opdoening en afdoeningen vant Chruijs Chrisstij. Van welken drie voornomden stuckens een van opgemaekt is daer Chrisstus ten Heemel opvaert - ende die ander twee [schilderijen] ruym half gedaen sijn.""  In 1642 schilderde hij De Nachtwacht, het meest substantiële van de belangrijke groep portretopdrachten uit deze periode, voor welk werk hij oplossingen trachtte te vinden voor compositionele en verteltechnische moeilijkheden die hij in eerdere werken trachtte te bedwingen.  Rembrandts schilderijen uit het decennium na De Nachtwacht vertoonden een grote variatie in omvang, thema en stijl. De vroegere neiging om dramatische effecten te bereiken met sterke contrasten tussen licht en schaduw werd ingeruild voor een meer frontale belichting en grotere en meer verzadigde kleurgedeelten. Deze veranderingen mogen worden gezien als stappen in de richting van een meer klassieke compositie en, gelet op het eveneens expressievere gebruik van penseelstreken, kan ook wijzen op vertrouwdheid met Venetiaanse kunst (Susanna en de ouderlingen; 1647). In deze periode werd Rembrandts productie vaker geëtst dan geschilderd. In deze grafische werken maakte natuurdrama geleidelijk plaats voor rustige Hollandse plattelandstaferelen.  In de jaren vijftig veranderde Rembrandts stijl opnieuw. Schilderijen werden weer groter, kleuren rijker, penseelstreken krachtiger. Hiermee nam Rembrandt afstand van eerder werk en van de heersende mode, die juist meer en meer neigde tot fijn, gedetailleerd werk. Zijn lichtbehandeling werd ruiger en glans verdween vrijwel geheel. Zijn geheel eigen benadering van het aanbrengen van verf kan gedeeltelijk zijn ontleend aan het werk van Titiaan en gezien worden in samenhang met het toenmalige debat over afwerking en oppervlaktekwaliteit van schilderijen. Toenmalige documenten spreken soms afkeur uit over de grofkorreligheid van Rembrandts penseelstreken en de kunstenaar zelf schijnt bezoekers te hebben ontmoedigd om zijn schilderijen van te dichtbij te aanschouwen. De bewerking van de verf zou op middeleeuwse technieken kunnen teruggrijpen, toen het schilderoppervlak werd beheerst door mimetische effecten. Het eindresultaat is een rijk gevarieerde verfbehandeling, diepgelaagd en veelal ogenschijnlijk slordig, maar die vorm en ruimte suggereert in een zowel bedrieglijke als hoogst individuele wijze.[bron?]  In latere jaren schilderde Rembrandt nog steeds veel Bijbelse thema's, maar de nadruk verschoof van dramatische groepsscènes naar intieme portretachtige figuren. In zijn laatste jaren schilderde Rembrandt een aantal van zijn meest beschouwelijke zelfportretten (van 1652 tot 1669 schilderde hij er vijftien) en enkele roerende afbeeldingen van zowel mannen als vrouwen (Het Joodse Bruidje, circa 1666) - verliefd, levendig, en voor het aangezicht van God.  Rembrandt schilderde de De Nachtwacht of Het korporaalschap van Frans Banning Cocq en luitenant Willem Ruytenburgh maakt zich gereed, tussen rond 1640 en 1642. Het meesterwerk, dat waarschijnlijk rond 1796-1797 voor het eerst De Nachtwacht werd genoemd, was besteld voor de nieuwe Kloveniersdoelen, verzamelplaats voor de musketiers van verschillende schutterijen.  Rembrandt nam afstand van de conventie om dergelijke schuttersstukken stijf en formeel af te beelden en het is dan ook meer een actiescène dan een opstelling. Hij toonde een deel van de burgerwacht van wijk II, afkomstig tussen de Damrak en de Nieuwendijk als het vendel bij de poort staat opgesteld en wil optrekken met opgestoken lansen of pieken.  Om in hun levensonderhoud te voorzien namen schilders leerlingen aan, die daarvoor leergeld betaalden. Als een, ver gevorderde, leerling iets maakte dat kon worden verkocht werd de opbrengst in mindering gebracht op het leergeld. Met de leerling werd een 'leerovereenkomst' gesloten, waarin onder andere stond dat 'de meester zijn leerling zal opleiden om te schilderen in diens stijl'. Leerlingen kregen een opleiding volgens een vaststaand leerplan. Samuel van Hoogstraten, leerling van Rembrandt, schreef daarover: Gewoonlijk zet men de jeugd eerst aan het tekenen met ogen, neuzen, monden, oren en verschillende tronies, en verder van allerlei prenten. Daarna tekenden leerlingen prenten na van beroemde meesters. Vervolgens kwam het natekenen van driedimensionale voorwerpen, waaronder gipsbeelden, en als ze dat voldoende konden werd er getekend naar de natuur. Rembrandt zelf schetste met zijn leerlingen vaak in de natuur.  Rembrandt signeerde diverse keren het werk van zijn leerlingen. In 1968 werd gestart met het Rembrandt Research Project (RRP) onder auspiciën van de Nederlandse Organisatie voor Wetenschappelijk Onderzoek (NWO). Kunsthistorici bundelden hun krachten met experts uit andere disciplines om de authenticiteit te bepalen van aan Rembrandt toegeschreven werken. Hierbij werd onder meer gebruikgemaakt van nieuwe methoden voor technische diagnostiek, om een complete catalogus van zijn schilderijen samen te stellen. Veel schilderijen die eerder aan Rembrandt waren toegeschreven zijn van de lijst geschrapt en worden nu gezien als het werk van zijn leerlingen. De eerste delen van het corpus verschenen in 1982, het zesde en laatste deel verscheen in 2014.  Hoewel Rembrandt bij leven al een succesvol schilder was, kwam zijn grote roem in Nederland pas laat. Tot aan de Belgische Revolutie gold Peter Paul Rubens als de grootste schilder die ‘de Nederlanden’ ooit hadden voortgebracht, maar deze werd na de Belgische onafhankelijkheid geclaimd als Belgische grootheid: hij kreeg al snel een standbeeld in Antwerpen. Daarmee zat Nederland verlegen om een tegenwicht, een groot Nederlands en liefst protestants, republikeins en burgerlijk schilder. Rembrandt werd daartoe uitgekozen.  Dit ging niet zonder slag of stoot. Zo populair was Rembrandt niet: men vond hem toen een bot en vulgair persoon. Voor het oprichten van een standbeeld werden fondsen geworven onder Amsterdamse ondernemers, die het problematisch vonden dat Rembrandt failliet was gegaan (dus geen voorbeeldig ondernemer). Het uiteindelijk gerealiseerde standbeeld was van gietijzer, niet van brons, dit bij gebrek aan fondsen. Toen dat standbeeld er eenmaal stond volgde een omslag in publieke perceptie: wie zo'n groot standbeeld had, was ook zeker een groot schilder.  De eerste film over Rembrandt (waarschijnlijk rond 1912) is verloren gegaan en enig naslagwerk erover ontbreekt. In de jaren die volgden, verschenen er in de Verenigde Staten films als The Stolen Rembrandt en Is this a Rembrandt, die meer om de schilderijen draaien. In 1936 verscheen er een Amerikaanse Rembrandtfilm met Charles Laughton in de hoofdrol.  Nederland volgde vier jaar later, in 1940, met een Rembrandtfilm, geregisseerd door Gerard Rutten en in het geheim opgenomen. De bezetters vonden de film ongeschikt naar hun maatstaven, maar de Nederlandse makers wilden er niets meer aan veranderen. In de herfst van 1941 maakten de Duitsers in Nederland een speelfilm over Rembrandt van Rijn. De ploeg maakte er een grootse filmproductie van. Er werd een enorm decor gebouwd in de vorm van het Rembrandthuis aan de Jodenbreestraat, inclusief omliggende huizen.  In 1957 maakte Bert Haanstra een korte documentaire over Rembrandt, gevolgd door Jos Stelling met zijn Rembrandt fecit 1669, over de laatste levensjaren van Rembrandt. In 1999 verscheen de grote Europese productie Rembrandt met Klaus Maria Brandauer in de hoofdrol; in die film wordt Engels gesproken. In juli 2006 ging een musical over het leven van Rembrandt in première onder de titel Rembrandt, met Henk Poort en Syb van der Ploeg beurtelings in de rol van de schilder. De Britse filmregisseur Peter Greenaway maakte een film over Rembrandt en diens drie vrouwen. De film, Nightwatching, werd gemaakt tijdens het Rembrandtjaar 2006 en ging in 2008 in première.  In 2011 vertoonde de EO de vierdelige televisieserie Rembrandt en ik.  Ahasveros en Haman aan het feestmaal van Esther · De anatomische les van Dr. Deijman · De anatomische les van Dr. Nicolaes Tulp · Andromeda aan de rots geketend · Aristoteles bij de buste van Homerus · Artemisia · Badende vrouw · Bathseba met de brief van koning David · De blindmaking van Simson · De brillenverkoper · Buitenlandse admiraal · Christus in de storm op het meer van Galilea · Christus met een staf · Danaë · David en Uria · De doop van de kamerling · Het feestmaal van Belsazar · Flora · Gelijkenis van de rijke dwaas · Historiestuk · Homerus · Jacob zegent de zonen van Jozef · Jeremia treurend over de verwoesting van Jeruzalem · Het Joodse bruidje · De maaltijd in Emmaüs · Marten Soolmans en Oopjen Coppit · Mozes en de tafelen der wet · De Nachtwacht · Het offer van Abraham (1635) · De opdracht in de tempel · Pallas Athene · Portret van een man met handschoenen in de hand · Portret van een man · Portret van Amalia van Solms · Portret van Baertje Martens · Portret van Herman Doomer · Portret van Jan Six · Portret van Johannes Wtenbogaert · Portret van Maurits Huygens · De samenzwering van de Bataven onder Claudius Civilis · De schilder in zijn atelier · De Staalmeesters · De steniging van de Heilige Stefanus · Terugkeer van de verloren zoon · Titus aan de lezenaar · Titus als monnik · De Vaandeldrager · De verloochening van Petrus · De verloren zoon in een herberg · Het vertrek van de Sunammitische vrouw · De vlucht naar Egypte · De vlucht naar Egypte · Zelfportret op jeugdige leeftijd (ca. 1628) · Zelfportret met twee cirkels · Zelfportret als de apostel Paulus",male,1606,1669,Leiden,Amsterdam
Pieter de Ring,Q3066618,"Pieter de Ring (1615/1620, Ieper? –  22 september 1660, Leiden) was een schilder van stillevens. Hij werd beroemd vanwege zijn rijke, opzichtige banketstukken met fruit, citroenen, kreeften, garnalen, oesters, kleedjes, muziekinstrumenten, boeken en kostbaarheden als een nautilusschelp of Chinees porselein. Vaak signeerde hij met een ring of met de gelatiniseerde vorm van zijn naam, P.Ab.Annulo.   De Ring is waarschijnlijk geboren in Ieper, zoals zijn moeder, maar de archieven van die stad zijn in augustus 1914, tijdens de Eerste Wereldoorlog, verloren gegaan. De familie is naar Leiden verhuisd, zoals zoveel Vlaamse textielwerkers. In zijn jeugd was hij een metselaar en tekende 's avonds. Toen de gang vol schilderijen hing, ging hij in de leer bij Jan Davidsz. de Heem, met toestemming van zijn grootvader. In 1647 werd hij lid van het gilde van Sint Lucas. De Ring behoorde tot de oprichters, evenals Gabriel Metsu en Jan Steen.   Pieter de Ring is nooit getrouwd, heeft nooit een huis gekocht, en geen testament achtergelaten. In 1657 woonde hij op het Hogewoerd in het Wapen van Gent, maar hij werd begraven vanuit een huis in de Nonnensteeg, naast het Academiegebouw. Vanuit zijn atelier had hij een fraai uitzicht op de Leidse Hortus Botanicus, ontworpen door Clusius. Hij is begraven in de Pieterskerk. Na zijn overlijden is een penning geslagen.  Zijn familieleden die ook naar Leiden waren getrokken werkten allen in de lakenindustrie. Dat hij goed tafelkleden kon schilderen heeft daar mogelijk mee te maken. Zijn werk verraadt de invloed van Willem Claesz Heda.",male,1615,1660,,Leiden
Pieter Gerritsz van Roestraten,Q2100080,"Pieter Gerritsz. van Roestraeten (Haarlem, 1630 - Londen, 1700) was een Nederlands kunstschilder en tekenaar vermaard om zijn stillevens.  Hij schilderde ook  genrestukken enzelf portretten.  Van Roestraeten werd in Haarlem gedoopt op 21 april 1630. Op 16-jarige leeftijd ging hij in de leer bij de befaamde meester Frans Hals. In 1654 trouwde hij met diens dochter Adriaentje. Arnold Houbraken vermeldt in zijn werk De groote schouburgh der Nederlantsche konstschilders en schilderessen een komische anekdote over een gebeurtenis die zich voordeed tussen de jonge Adriaen Brouwer en Adriaentje toen zij nog een baby was, waarbij beiden elkaar 'bescheten'.  Het echtpaar vestigde zich in Amsterdam en vertrok later naar Londen, waar meerdere Nederlandse kunstschilders destijds hun geluk zochten, met name als portretkunstenaars. Zij waren daar in elk geval voor 1666, omdat de schilder er getuige was van de Grote brand van Londen in dat jaar. Houbraken vermeldt dat Van Roestraten bij de gebeurtenissen aan zijn heup gewond raakte, waardoor hij zijn verdere leven kreupel zou blijven.  Hij maakte in Londen kennis met Peter Lely, een portretkunstenaar van Nederlandse afkomst die in Engeland grote faam had verworven. Deze introduceerde hem aan het hof van Karel II, echter op voorwaarde, kennelijk beducht voor concurrentie, dat Van Roestraeten de portretkunst op zou geven. Deze voldeed aan het verzoek. Er zijn geen latere portretten van hem bekend, afgezien van een enkel zelfportret.  Hij hertrouwde met een jongere vrouw nadat zijn vrouw overleden was.  Hij overleed in Londen en werd er begraven op 10 juli 1700.  Hij werd een bekwaam stillevenschilder, vooral geprezen voor zijn weergave van zilveren voorwerpen. Hij kreeg goede prijzen voor zijn werk, zodat hij lange tijd op comfortabele wijze in Engeland kon leven.  De meeste van zijn stillevens zijn pronkstillevens en vanitasstillevens. In zijn pronkstillevens kon hij zijn bekwaamheid tonen om weerkaatsende oppervlakken van metalen voorwerpen en, in het bijzonder, zilver af te beelden. Deze schilderijen kunnen tot op zekere hoogte worden beschouwd als 'portretten' van de voorwerpen die zijn aristocratische opdrachtgevers bezaten. De verschillende voorwerpen in deze composities dienen als symbolen die kunnen worden gelezen als een vermaning of een levensles. De voorwerpen hebben meestal een vanitas-betekenis, omdat ze verwijzen naar de vergankelijkheid en leegheid van rijkdom en bezittingen en de uiteindelijke uitdoving en leegheid van het aardse leven. Een voorbeeld is het Vanitas stilleven in de Royal Collection Trust. Het bevat verschillende voorwerpen die de vanitasbetekenis oproepen: een schedel, een glazen bol en een zakhorloge. Het boek is opengeslagen bij een prent van een lachende Democritus met daarop in het Latijn regels die vertaald kunnen worden als: 'Iedereen is ziek vanaf zijn geboorte / ijdelheid ruïneert de wereld'. In de hangende glazen bol in de compositie is de weerspiegeling van een kamer te zien en de figuur van een kunstenaar die naar de toeschouwer kijkt, waarschijnlijk een zelfportret. In ten minste negen stillevens van van Roestraten zijn zelfportretten geïdentificeerd.  Van Rosetraten schilderde een aantal zelfportretten, waarvan er vier bewaard zijn gebleven. Op al deze portretten houdt de kunstenaar voorwerpen vast die in zijn stillevens voorkomen, zoals glaswerk, een pijp van klei en een citroen. Op één zelfportret houdt hij een heel groot wijnglas vast, misschien als verwijzing naar Bacchus of het zintuig smaak.  Hij schilderde ook een aantal genretaferelen.",male,1630,1700,Haarlem,London
Roelant Roghman,Q1777607,"Roelant Roghman (Amsterdam, gedoopt 14 maart 1627 - aldaar, begraven 3 januari 1692) was een Nederlands kunstschilder en graficus. Hij wordt ook vermeld onder de naam Roeland Roghman  Roghman werd op 14 maart 1627 gedoopt in de Nieuwe Kerk in Amsterdam als zoon van de graveur Henrick Lambertsz. Roghman en Maria Jacobs Savery. Zijn moeder kwam uit de kunstenaarsfamilie Savery. Roghman werd leerling van zijn oudoom, hofschilder Roelant Savery. Hij zou ook bij Rembrandt in de leer zijn geweest, maar bewijs daarvoor ontbreekt, maar volgens Arnold Houbraken werden Rembrandt en Roghman goede vrienden. Ook volgens Houbraken was Roghman blind aan een oog.  Hij schilderde bergachtige landschappen, watervallen en gebouwen. Maar hij is beter bekend als tekenaar en bekwaam etser.  Roghman maakte samen met zijn zus Geertruydt een serie realistische landschapsprenten (ca. 1645-1648), die onder de titel Plaisante Landschappen ofte vermakelijcke Gesichten na 't Leven geteekent door Roelant Rogman werd uitgegeven door Claes Jansz. Visscher.  Overigens was ook zijn zus Magdalena een bekwaam graveerster. Hij werd bij een breder publiek bekend door een reeks van ca. 200 prenten van kastelen en buitenplaatsen in Holland en Utrecht (1646-1647).  Daarna heeft hij een tijdlang door Frankrijk gereisd, getuige een tekening door Roghman van de brug bij Francheville. Hij reisde rond 1650 verder naar Italië met een verblijf in Venetië, waar hij een tekening maakte van de kerk S. Giacomo a Rialto, een van zijn zeldzame tekeningen uit die tijd van een gebouw. Gedurende deze reis in Italië etste hij acht platen van bergachtige landschappen, die Bartsch ""Zichten van ItalIë"" noemde. Anderen beweren dat zij in Tirol nabij Innsbruck gemaakt zijn. Deze etsen werden later gepubliceerd in Duitse stad Augsburg die hij bezocht in 1657.  Getuige van dit bezoek is een tekening met opschrift ‘gedaen in Oûisborgh 1657 den 9 ijûnij’. Ook heeft hij zeer waarschijnlijk door de Oostenrijkse Alpen gereisd en bezocht hij de stad Brugge, getuige een tekening van die stad die hij maakte vanaf het Belfort van Brugge. In 1658 wordt hij weer in Amsterdam vermeld.  Zijn vriend Gerbrand van den Eeckhout schilderde zijn portret.  Roghman overleed ongehuwd in zijn geboorteplaats, waar hij op 3 januari 1692 werd begraven op het Sint Anthonieskerkhof.",male,1627,1692,Amsterdam,Amsterdam
Gillis Rombouts,Q1981590,"Gillis Rombouts (Haarlem, 1630 - aldaar, 1672) was een Nederlands kunstschilder en tekenaar uit de Gouden Eeuw.   Rombouts vervaardigde landschappen, vaak met bomen of bossen in verschillende jaargetijden als thema, soms met architectuur en genre-elementen. Zijn landschappen vertonen overeenkomst met die van Jacob van Ruisdael en Meindert Hobbema. Zijn zoon Salomon Rombouts volgde in zijn vaders voetsporen.  Rombouts overleed in Haarlem en werd op 25 februari 1672 begraven op het Gasthuiskerkhof.",male,1630,1672,Haarlem,Haarlem
Salomon Rombouts,Q2582079,"Salomon Gillisz. Rombouts (Haarlem, 1655 - ca. 1702) was een Nederlands kunstschilder en tekenaar uit de Gouden Eeuw. Hij was de zoon en leerling van de landschapsschilder Gillis Rombouts en werkte in diens stijl. Hij vervaardigde voornamelijk landschappen met bossen en architectuur en strandgezichten. Evenals bij zijn vader was ook in het werk van Salomon de invloed merkbaar van Jacob van Ruisdael.  Rombouts werd in Haarlem gedoopt op 10 maart 1655, nadat twee eerder geboren kinderen, die ook allebei Salomon heetten, waren overleden. In 1678 werd hij lid van het Haarlemse Sint-Lucasgilde. Rond 1681 vertrok hij naar Italië en vestigde zich in Florence.  Hij stierf in Italië in of voor 1702, getuige een vermelding in een lijst van schilders uit dat jaar waarin hij wordt aangemerkt als overleden.",male,1655,1702,Haarlem,Florence
Jacob Rotius,Q2581805,"Jacob Rotius (Hoorn, 1644 - aldaar, 1681 of 1682) was een Nederlands kunstschilder uit de Gouden Eeuw. Hij was een zoon van Jan Albertsz Rotius, die vermoedelijk ook zijn leermeester was. Jacob Rotius specialiseerde zich in het vervaardigen van stillevens met bloemen en vruchten.   Mogelijk verbleef Rotius rond 1668 enige tijd in Amsterdam, aangezien zijn werk de invloeden toont van de daar werkzame Willem Kalf en hij trouwde met de uit Amsterdam afkomstige Hendrina Swol. Het paar trouwde in Hoorn en kreeg een zoon en drie dochters.   Arnold Houbraken vermeldt in zijn werk De groote schouburgh der Nederlantsche konstschilders en schilderessen dat Jacob een leerling of navolger was van de stillevenschilder Jan Davidsz. de Heem. Houbraken meldt verder dat Jacob Rotius depressief van aard was en zichzelf uiteindelijk het leven benam.",male,1644,1681,Hoorn,Hoorn
Jan Albertsz Rotius,Q2359229,"Jan Albertsz. Rotius (Medemblik, 1624 - Hoorn, 1666) was een Noord-Nederlandse schilder die gespecialiseerd was in portretkunst. Hij was voornamelijk in West-Friesland werkzaam. Rotius is vooral bekend om de schutterstukken die hij schilderde voor de Nieuwe en Oude Doelen te Hoorn en die zich tegenwoordig bevinden in het Westfries Museum aldaar.  Uit de naam die zijn vader liet optekenen in diens doopakte van 1624 kunnen wij opmaken dat de in Medemblik geboren portretschilder Jan Albertsz. behoorde tot de familie Rootjes of Rootges. Het Kerkelijk register van de Gereformeerde Kerk te Medemblik maakt melding van een op ‘20 oct. 1624’ gedoopte ‘Albert Jansz. Rootgies’. Later zou de schilder zich in Hoorn vestigen en zijn werken gewoonlijk ondertekenen met het gelatiniseerde Rotius of Rootius. In de intekenakte voor zijn huwelijk wordt hij Rootseijus genoemd en dus niet geheel onjuist treffen we in de Groote Schouburgh van Arnold Houbraken de spelling Roodtseus aan.  In gedateerde lexica (o.a. Bénézit) staat echter te lezen dat de kunstenaar leefde van ca. 1615 tot 1674 en zij omschrijven hem niet alleen als een portretschilder, maar ook als een schilder van stillevens. Het vroeger voor algemeen aangenomen geboortejaar van 1615 berust hoogstwaarschijnlijk op een onjuiste mededeling van Houbraken die schreef dat Rotius in 1655 veertig jaar oud was.  In 1643 trad Jan Albertsz. Rotius in het huwelijk met Maartje Ambrosiusdr. Het staat aldus opgetekend in de Trouwboecken der Noorder- en Oosterkerk te Hoorn: ‘Den 7 November 1643 jan Albertsz Rootseijus Jongesel van Medemblijck ende daer wonende ende Maertie Ambrosijus Jonge dochter van Hoorn wonende op het nijeuwe noort;(i.m.) Attestatie om tot Medemblick te trouwen den 22 November 1643’.  Van hun zeven kinderen zouden er slechts drie volwassen worden, waaronder de in 1644 te Hoorn geboren stillevenschilder Jacob Rotius die een leerling was van Jan Davidsz. de Heem. H.F. Wijnman schreef dat het oeuvre ‘van vader en zoon niet geheel juist te onderscheiden’ was en dat daarom in het verleden stillevens van Jan Albertsz. abusievelijk aan de zoon Jacob waren toegeschreven.  Op 16 oktober 1666 maakte de zieke Jan Albertsz. Rotius zijn testament op, waarbij zijn zoon Jacob ‘alle prenten ende teyckeningen’ toegewezen kreeg. Enkele dagen later overleed hij op tweeënveertigjarige leeftijd om vervolgens bijgezet te worden in het graf van zijn schoonvader in Grote Kerk te Hoorn.  We weten relatief weinig over Jan Albertsz. Rotius die door Arnold Houbraken omschreven werd als ‘een vermaart Schilder van levensgroote pourtretten’ en volgens hem ‘daar in zoo veer gekomen dat velen dezelve zoo waardig van Konst hebben geschat als die Bartolom. vander Helst (…)’. Houbraken maakte deze flatterende opmerking met het voorbehoud dat hij ‘wel lust, maar geen tyd of gelegenheit’ had gehad beide schilders ook daadwerkelijk met elkaar te vergelijken. We kunnen ons daarbij afvragen – zoals Renckens dat reeds voor ons deed – of Houbraken het werk van Rotius ooit gezien heeft. Jacob Campo Weyerman schreef reeds over Rotius: ‘Die Konstschilder wort by sommige Konstkenners geplaatst beneffens Bartholomeus vander Helst, waar aan wy echter ons zegel nooit zullen hangen.’ Op grond van een vergelijking tussen schutterstukken van beide schilders noemde C.A. Abbing in 1839 zonder enige aarzeling Van der Helst als leermeester van Rotius. Houbraken zelf verkeerde daarentegen in de veronderstelling dat Rotius in de leer was geweest bij Pieter Lastman. Al in 1911 constateerde Kurt Freise, die nog uitging van de geboortedatum 1615, dat uit de werken van Rotius niet op te maken viel dat hij een leerling van Pieter Lastman was geweest.  Uitgaande van de enige juiste geboortedatum, namelijk die van 1624, is het onmogelijk gebleken dat de jonge Rotius opgeleid werd door Pieter Lastman omdat deze al in 1633 overleden was. Tot op de dag van vandaag is onduidelijk welke schilder hem ingewijd heeft in de kennis van het vak. Volgens B.J.A. Renckens wijzen enkele merkwaardige details in Rotius’ schutterstukken van 1649, 1651 en 1655, zoals classicistische bouwsels van een italianiserend karakter, op een veelvuldig verblijf in Amsterdam of op beïnvloeding door de Bentveughel Jan Linsen wiens werken hij in Hoornse collecties gezien moet hebben. Daarnaast onderkende Renckens de verwantschap in kleur en stijl met het werk van Van der Helst, alsook de consequente toepassing van compositieschema’s en architectectonische fantasie-architectuur ontleend aan schutterstukken van Govert Flinck. Rotius schilderde zijn schutterstukken slechts enkele jaren na die van Van der Helst en Flinck.  Walther Bernt bracht Jan Albertsz. Rotius op een ietwat willekeurige wijze in verband met de Friese portretschilder Wybrand de Geest. De carrière van Rotius speelde zich echter bijna uitsluitend af in Hoorn en Drechterland. Tot ca. 1649 zijn Rotius’ portretten uitgevoerd in een “conservatieve” Amsterdamse stijl die nog het meest aansluit bij die van Nicolaes Eliasz. Pickenoy. Volgens Renckens ademen deze portretten ook een Cuyp-achtige sfeer uit. Rotius’ navolging van een oudere schildersgeneratie valt mogelijk te verklaren vanuit de behoudende smaak van zijn Hoornse opdrachtgevers, zoals de families Coninck, Hooghtwoud, Sonck en Veen. Wellicht sleepte Rotius veel portretopdrachten in de wacht dankzij zijn vrouw, die verwant was aan Hoornse regentengeslachten. Rudi Ekkart noemde in 2006 Jan van Teylingen (1602-1654) als mogelijke leermeester van Rotius. Anders dan in zijn later geschilderde schutterstukken leek Rotius in zijn portretten verkorting angstvallig te willen vermijden. Ook koos hij minder vaak voor gedurfde compositorische oplossingen.  Over de schutterstukken van Jan Albertsz. Rotius:  Noten  Geraadpleegde literatuur",male,1624,1666,Medemblik,Hoorn
Anna Ruysch,Q6582254,"Anna Ruysch (Den Haag, 19 december 1666 – Amsterdam, 7 januari 1754) was een Nederlandse kunstschilder. Anna Ruysch schilderde met name (bloem)stillevens. Zij was een jongere zuster van de bekende Rachel, eveneens kunstschilder.  Anna Ruysch werd geboren in Den Haag als jongste dochter van hoogleraar anatomie Frederik Ruysch en diens vrouw Maria Post. Kort na haar geboorte verhuisde het gezin Ruysch naar Amsterdam omdat vader Frederik in Amsterdam anatomische lessen ging geven. Daar stelde hij ook zijn anatomische preparaten tentoon. Deze preparaten werden door Rachel en Anna versierd en geschilderd. Mogelijk is Anna net als haar zuster bij Willem van Aelst in de leer geweest. In ieder geval schilderden de zusters in dezelfde stijl en kozen zij dezelfde onderwerpen.  Anna trouwde in 1688 met Isaak Hellenbroek toen zij 21 en hij 23 jaar oud was. Isaak was verfhandelaar van beroep. Getrouwd zijnde stopte Anna met schilderen. Op 10 april 1689 werd hun eerste kind, Elisabeth Susanna, gedoopt. Anna en Isaak kregen samen 6 kinderen. Behalve Elisabeth bereikten twee andere kinderen de volwassen leeftijd. Haar zoon, Frederik Hendrik werd op 2 januari 1697 gedoopt, haar dochter, Anna Geertruijd ruim tien jaar later op 14 augustus 1707.   In 1749 overleed Isaak, waarna Anna de verfhandel samen met haar zoon voortzette. Zij overleefde haar man met vijf jaar. De zoon erfde vier schilderijen: zijn eigen portret, een portret van zijn oom, de predikant Abraham Hellenbroek, geschilderd door Pieter van der Werff, en de portretten van zijn ouders.  Haar jongste dochter Anna kreeg een portret van haar grootvader Frederik Ruysch in een vergulde lijst. Ook erfde ze twee door haar moeder geschilderde bloemstillevens.  De oudste dochter Elisabeth kreeg een portret van haarzelf en een door Jurriaen Pool geschilderd portret van haar grootvader Frederik Ruysch in een zwarte lijst. Ook kreeg zij twee bloemstillevens van de hand van haar moeder.  Omdat Anna zelden haar schilderijen signeerde is slechts een klein deel van haar oeuvre met zekerheid aan haar toe te schrijven.",female,1666,1741,The Hague,Amsterdam
Jacob van Ruisdael,Q213612,"Jacob van Ruisdael (Haarlem, 1628 of 1629 – Amsterdam, vermoedelijk Haarlem, en daar begraven 14 maart 1682) was een Nederlands schilder, tekenaar en etser, bekend van zijn landschappen en zeegezichten. Hij behoort tot de beste schilders die de Gouden Eeuw heeft voortgebracht.  Er is veel speculatie over het leven van Van Ruisdael, omdat er weinig over de schilder zelf bekend is: zo zijn alleen al zijn geboortedatum en sterfplek hevige discussiepunten. Voor zover bekend is er geen enkel portret, zelfportret of brief van Van Ruisdael bewaard. Er is een duidelijk beeld van zijn werk maar veel minder van zijn leven.  Op 9 juni 1661 verklaarde hij 32 jaar oud te zijn, wat betekent dat hij werd geboren in 1628 of 1629. Hij was de zoon van de onfortuinlijke lijstenmaker Isaack van Ruysdael, die ook wat schilderde. Jacobs moeder was waarschijnlijk Isaacks tweede vrouw, Maycken Cornelis, die hij 12 november 1628 trouwde. Isaack trouwde 9 maart 1642 voor de derde maal, met Barbertgen Hoevenaels en het jaar daarop werd Jacobs halfzuster Maria van Ruisdael geboren. Jacob was een neef van de bekende landschapsschilder Salomon van Ruysdael. Hij groeide op in het Haarlemse schildersmilieu. Van Ruisdaels familie staat ook bekend onder de naam 'de Goyer' naar hun afkomst uit het Gooiland. Jacobs grootvader Jacob Jansz de Goyer (voorheen van den Graft, ca. 1560-1616) was als bewoner of pachter van Slot Ruysdael (Ruisschendaal of de Graft) in Blaricum naar Naarden verhuisd, waar hij als meubelmaker werkte. Isaack veranderde echter zijn naam in Van Ruysdael, net als twee andere van de vier zonen van Jacob Jansz, waarschijnlijk om de afkomst van de familie aan te geven en voor het nageslacht te bewaren. Alleen Jacob spelde de nieuwe familienaam met een i. Zijn vader, zijn oom en hun kennissen, waaronder Jan van Goyen, hebben grote invloed gehad op de ontwikkeling van de schilder.  Van Ruisdael trad in 1648 toe tot het Haarlemse Sint-Lucas schildersgilde. De regels van het gilde geboden dat iemand eerst drie jaar de status van leerling kreeg en vervolgens minstens een jaar als 'vrije gast' werd aangeduid. Enkel vrije gasten hadden het recht hun werk te signeren. Omdat Van Ruisdael zijn werk vanaf 1646 signeerde was hij waarschijnlijk van 1643 tot 1646 leerling en vervolgens van 1646 tot 1648 'vrije gast'. Van Ruisdaels talent was op jonge leeftijd al duidelijk en algemeen wordt aangenomen dat hij toegelaten werd tot het gilde zo gauw hij de minimumleeftijd van 20 jaar had bereikt. In 1646 eindigden ook de gerechtelijke processen, waarbij zijn vader betrokken was. Waarschijnlijk begon hij vanaf dat jaar zijn vader financieel te ondersteunen.  Er zijn verhalen dat Van Ruisdael in 1646 begon te reizen en dat dit resulteerde in een aantal schilderijen. Zo zou hij in 1646 met zijn vader naar Egmond aan Zee zijn geweest, waar ze beiden schilderden. In 1647 zou hij naar Naarden en naar Rhenen zijn geweest. In 1650 zou hij naar Bentheim aan de Duits-Nederlandse grens zijn vertrokken, waarvan hij samen met zijn vriend Nicolaes Berchem een groot aantal schilderijen van Kasteel Bentheim maakte. Vervolgens zou hij naar zijn familie in Alkmaar zijn gereisd. Het is echter hoogstwaarschijnlijk dat hij slechts enkele maanden in Bentheim is geweest en niet verder heeft gereisd.  Rond 1656 verhuisde Van Ruisdael naar Amsterdam, waar hij in 1659 burgerrechten kreeg. Hier woonde hij op verschillende adressen, onder meer aan de Kalverstraat en – volgens een vermelding in een kerkenraadprotocol uit 1657 – in de 'Beursstraet inde Silvere Trompet'. Dit is het tegenwoordige Rokin, vlak bij de Dam. 14 Juni 1657 verzocht hij gedoopt te worden voor de Hervormde Kerk. Een week later werd hij in Ankeveen gedoopt. Waarschijnlijk hoorde hij eerder, net als zijn vader, oom en neef, tot de mennonieten.  Er is slechts één document waaruit blijkt dat Van Ruisdael een schildersleerling had. Die leerling was Meyndert Lubbert (beter bekend als Meindert Hobbema), die Jacob als wees in huis nam. Rond 1660-1661 nam hij Hobbema mee naar de Duits-Nederlandse grens, een reis die grote impact had op de ontwikkeling van Hobbema. Van Ruisdael genoot hoog aanzien in Amsterdam. Na de dood van Govert Flinck in 1660 kregen Van Ruisdael, Jan Lievens, Jordaens, Jurriaen Ovens en Rembrandt door de gebroeders Cornelis en Andries de Graeff de opdracht een aantal schilderijen te leveren voor de decoratie van het nieuwe stadhuis in Amsterdam, het latere Paleis op de Dam.  In de lijst van Amsterdamse artsen (de Series Nominum Doctorum Medicinae) wordt de naam van ene Jacobus Ruijsdael vermeld. Er staat bij dat hij slaagde voor zijn artsenexamen aan de Noord-Franse universiteit van Caen. De naam is echter op grove wijze doorgehaald. Volgens Ruisdaelkenner Seymour Slive is het ongeloofwaardig dat Van Ruisdael op latere leeftijd in Frankrijk nog een studie medicijnen afrondde, temeer daar uit zijn constante productie van schilderijen onmogelijk geconcludeerd kan worden dat hij Amsterdam verlaten kan hebben.  Van Ruisdael is nooit rijk geworden, hoewel bekend is uit enkele fiscale en notariële gegevens dat hij beter af was dan zijn vader. In 1674 werd hem een betaling van de 200ste penning opgelegd. Uit het gegeven dat hij tien gulden betaalde, kan worden opgemaakt dat zijn eigen vermogen op 2000 gulden werd geschat.  Van Ruisdael bleef zijn hele leven ongehuwd. Op 14 maart 1682 werd hij begraven in het zuiderdwarsschip van de Haarlemse St. Bavokerk (grafnummer 177). Waarschijnlijk is hij aan het eind van zijn leven naar Haarlem teruggekeerd. Er is namelijk geen document gevonden dat zijn naaste familieleden een in de stad Amsterdam geldende speciale belasting hebben betaald voor als een overledene buiten zijn woonplaats begraven werd. Ook zijn er verhalen dat hij in armoede is gestorven, maar dit is waarschijnlijk een verwisseling met zijn neef Jacob Salomonsz. van Ruysdael (ca. 1630-1681), van wie het zeker is dat hij arm is overleden.  Van Ruisdael raakte na zijn dood enigszins in vergetelheid. Toen ruim een eeuw later buitenlandse schilders, zoals Joshua Reynolds en John Constable hem bleken te bewonderen, werd hij weer bekend. Zo werd in 2006 een overzichtstentoonstelling aan Van Ruisdael gewijd in Londen.  Veel van Van Ruisdaels vroege werken zijn gemaakt in de omgeving van Haarlem en laten duidelijk de invloeden van zijn vader en oom zien, maar ook van Cornelis Vroom. Tijdens zijn studiereizen kwam hij in aanraking met ruigere landschappen. Dit beïnvloedde zijn werk blijvend en hij beeldde met grote regelmaat ruige woeste landschappen af met daarin watervallen, naaldbossen en heuvels onder stormachtige luchten. Boslandschappen met grote centrale motieven van ruïnes, watermolens en oude eiken behoren tot zijn oeuvre. Van grote invloed op deze periode was ook het werk van Allart van Everdingen, die het thema van Scandinavische watervallen, na een reis naar Zweden, mee terug naar Holland nam. In Amsterdam schilderde Van Ruisdael ook stadsgezichten in vogelvlucht en winterse taferelen. Menselijke figuren zijn in zijn werken zeer spaarzaam aangebracht door zijn leerlingen.  Het werk van Van Ruisdael is geen directe weergave van de werkelijkheid. De landschappen zijn poëtischer, imposanter en dramatischer dan in werkelijkheid en zijn zorgvuldig gecomponeerd. De schilderijen zijn 'uyt den gheest' geschilderd, omdat het ten eerste technisch nog niet mogelijk was om buiten het atelier te schilderen (de tubeverf zou immers pas enkele eeuwen later worden ""uitgevonden"") en het ten tweede de bedoeling was om slechts de essentie van het landschap weer te geven. Het was dus niet het doel om topografisch correct te schilderen. Dit gold zowel voor Van Ruisdael als voor zijn tijdgenoten.  In ongeveer 1670 schilderde Van Ruisdael een aanzicht van Haarlem met op de voorgrond blekerijen en op de achtergrond de St.Bavokerk. De voorstelling werd al snel populair en Van Ruisdael maakte zo'n vijftien gelijkende schilderijen. Ook andere schilders begonnen hem na te doen. Er werden zo veel van dezelfde aanzichten gefabriceerd dat het een eigen soortnaam kreeg: Haarlempje.  Van Ruisdaels belangrijkste werken zijn De molen bij Wijk bij Duurstede (circa 1670) en De Joodse begraafplaats (1655-1660). Het laatstgenoemde is, zoals al Van Ruisdaels werk, zorgvuldig gecomponeerd en dus geen weergave van de werkelijkheid. Alleen de graftombes van de Portugees-Joodse begraafplaats Beth Haim in Ouderkerk aan de Amstel zijn dat wel. Het witmarmeren graf is van dr. Eliahu Montalto. Hier is ook de diepere christelijke ondertoon zeer duidelijk. De graven en de regenboog verwijzen naar de vergankelijkheid. Op de achtergrond is ook de ruïne van Egmond te zien. Deze ruïne komt vaker voor op Van Ruisdaels schilderijen. De regenboog zou kunnen worden opgevat als de belofte van vergiffenis en zaligheid door middel van geloof. Goethe zag in het werk van Van Ruisdael het idee van de romantiek terug. In de zeventiende eeuw heerste echter het idee dat landschap een middel tegen melancholie was en de goddelijke lading in de schilderijen is dus 'positief' van aard, terwijl in de romantiek het landschap juist wordt gebruikt om melancholie of Weltschmerz aan te geven. Het idee van het landschap uit de zeventiende eeuw staat dus los van het idee van het landschap uit de negentiende eeuw.  Landschap met een hut (1646) · De Joodse begraafplaats (ca. 1650) · Gezicht op Haarlem uit het noordwesten, met de blekerijen op de voorgrond (1650-82) · Gezicht op kasteel Bentheim (1653) · Heuvelachtig korenveld (ca. 1660) · Het Huis Kostverloren aan de Amstel (1660-1682) · Gezicht op het Damrak in Amsterdam (ca. 1670) · De molen bij Wijk bij Duurstede (ca. 1670) · Gezicht op Haarlem met bleekvelden (1670-75) · Gezicht op Amsterdam vanaf de Amsteldijk (1681-82)",male,1628,1682,Haarlem,Haarlem
Salomon van Ruysdael,Q247005,"Salomon Jacobsz. van Ruysdael (Naarden, ca. 1600-1603 – Haarlem, begraven 3 november 1670) was een Nederlands kunstschilder en tekenaar uit de Gouden Eeuw. Hij stond vooral bekend om zijn rivierlandschappen, vaak met veerboten, zoals in zijn kunstwerken Rivierlandschap met een veerboot (1649) en Veerpont (1657).  Zijn oorspronkelijke naam was De Goyer, totdat hij en zijn broer Isaack hun naam veranderden in Ruysdael, naar het kasteel Ruysdael in de buurt van hun vaders geboorteplaats Blaricum.   Van Ruysdael werd in 1623 opgenomen in het Haarlemse schildersgilde. Hij kreeg zijn opleiding vermoedelijk bij Esaias van de Velde, onder wiens invloed hij aanvankelijk winterlandschappen schilderde. Hij bracht zijn hele leven door in Haarlem, maar maakte korte reizen naar andere Hollandse steden, waar hij stadsgezichten schilderde. Later, in de jaren 1630, schilderde hij onder invloed van Jan van Goyen Hollandse rivierlandschappen in een meer monochrome stijl.  De bekende kunstschilder Jacob van Ruisdael was zijn neef. Jacob (die als enige in de familie de achternaam met een i schreef) is wellicht een leerling geweest van zijn oom Salomon.  De kunstverzamelaar Jacques Goudstikker organiseerde in 1936 een tentoonstelling rond Salomon van Ruysdael. Goudstikkers rijke kunstcollectie werd tijdens de Tweede Wereldoorlog grotendeels bemachtigd door Hermann Göring en kwam na de oorlog deels in rijksbezit. Twee Ruysdaellandschappen uit de Goudstikkercollectie, Schepen op een turbulente zee en Rivierlandschap met gezicht op Herwen en Aerdt in Gelderland, kwamen in het Rijksmuseum te hangen. De Nederlandse overheid bepaalde in 2006 dat deze teruggegeven moeten worden aan de eerste erfgename van Goudstikker, Marei von Saher.",male,1602,1670,Naarden,Haarlem
Pieter Jansz. Saenredam,Q433804,"Pieter Jansz. Saenredam, (Assendelft, 9 juni 1597 - Haarlem, begraven 31 mei 1665), was een Noord-Nederlandse kunstschilder, tekenaar en prentmaker, die vooral bekend werd door zijn stadsgezichten en verfijnde tekeningen en schilderijen van het interieur van kerken, waarin het lijnperspectief prachtig tot uiting komt. Hij was de eerste kunstschilder die bestaande kerkinterieurs tot onderwerp nam.  Saenredam was zoon van de Asseldelftse graveur en cartograaf Jan Saenredam. Tot zijn elfde woonde hij in de Kerkbuurt, naast de dorpsschool, de kerk en het stadhuis. Nadat zijn vader was gestorven, verhuisde de familie in 1608 naar Haarlem. Saenredam, een kleine, gebochelde man, was een zeer teruggetrokken persoon. Zijn leven lang was hij bevriend met de Hollandse schilder-architect Jacob van Campen, die zijn mede-leerling was geweest toen ze beiden les kregen van de schilder Frans de Grebber.   In zijn werk verwijderde hij zich van het speelse maniërisme en stortte zich op heel precieze weergave van architectonische objecten: gebouwen en interieurs, met alle lijnen en belangrijke details. Voor het perspectivistisch effect maakte hij gebruik van de lijnen van de pilaren en bogen, en wanneer hij schilderde vanuit een laag standpunt buitte hij de lijnen van de vloertegels uit. De resultaten van zijn uiterst nauwkeurige werk zijn niet zoals men zou verwachten koude, mechanische perspectiefstudies, integendeel, ze stralen warmte, sfeergevoel, ruimte en een serene rust uit. Voor zijn olieverfschilderijen gebruikte hij sfeerverhogende kleuren en bruin-rood-grijze kleurtinten. Mensen plaatste hij als nietige objectjes in de immense ruimte van de kerkgebouwen.  De meeste stukken schilderde hij van het interieur van de Grote of Sint Bavokerk in Haarlem, waar hij ook begraven is. Maar hij schilderde ook graag in Utrecht (kerkinterieurs en stadsgezichten) en Amsterdam (onder meer het Oude Raadhuis). Zelf was hij nooit in Rome, maar hij vervaardigde een paar 'Romeinse' tekeningen die hij baseerde op het schetsboek van de schilder Maarten van Heemskerck.  Saenredams werk bestaat voor het grootste deel uit olieverfschilderijen, meest op houten panelen, maar hij maakte ook gebruik van waterverf, inkt en krijt. Meestal werkte hij als volgt: hij begon met een schets op locatie. Die werkte hij uit in zijn atelier met behulp van ontwerp- en constructietekeningen van het gebouw. Soms gaf hij het bouwwerk ietwat andere dimensies om een bepaald effect te verkrijgen. De uitgewerkte tekeningen bewaarde hij tot hij klaar was voor de laatste fase: het overbrengen van wat hij getekend had op houten panelen, waarvoor hij olieverf gebruikte.  Er zijn in totaal ongeveer 50 schilderijen van hem bekend. Het Utrechts Archief beheert een collectie met 32 tekeningen van Saenredam.",male,1597,1665,Assendelft,Haarlem
Cornelis Saftleven,Q130039,"Cornelis Hermansz. Saftleven (Gorinchem, ca. 1607 - Rotterdam, begraven 4 juni 1681) was een Nederlands kunstschilder, telg uit een kunstenaarsfamilie. Hij werd - net als zijn broer Herman Saftleven - opgeleid door zijn vader, Herman Saftleven de Oude.  Tussen 1632 en 1634 was hij werkzaam in Antwerpen, waar hij beïnvloed werd door Adriaen Brouwer en David Teniers I. Vervolgens was hij actief in Utrecht en vanaf 1637 in Rotterdam, waar hij in 1667 deken van het Sint-Lucasgilde werd. Hij schilderde voornamelijk interieurs en landschappen. Willem Kalf was waarschijnlijk een leerling van Saftleven.  Het is bekend dat Rubens op bepaalde stukken van Saftleven de figuren had geschilderd. Een achttal schilderijen van Saftleven behoorden tot de collectie van Rubens. Naast Rubens had hij ook contact met Antoon van Dyck.  Cornelis Saftleven verbleef het grootste deel van zijn leven in Rotterdam. Het was de stad waar Cornelis, net als zijn broers Herman II en Abraham, tot schilder werd opgeleid door zijn vader Herman I. Het overlijden van Herman I in 1627 betekende het begin van zijn carrière als zelfstandig schilder.    Toch duurde het tot 1637 vooraleer Cornelis zich definitief in Rotterdam vestigde en een eigen atelier opstartte. Tijdens die tienjarige periode resideerde Cornelis onder meer in Utrecht, waar hij actief was in het atelier van zijn jongere broer Herman II. Opmerkelijker is zijn verblijf in Antwerpen, dat gesitueerd wordt van 1632 tot 1634 en dat mogelijkerwijs gepaard ging met een samenwerking met Peter Paul Rubens (1577-1640).   Niettegenstaande de faam die Rubens genoot, lijkt zijn impact op de verdere ontwikkeling van Cornelis’ oeuvre geringer dan men in eerste instantie zou vermoeden. De onduidelijkheden omtrent de samenwerking wijzen erop dat het grote belang van die Antwerpse periode elders dient te worden gezocht.  De belangrijkste bron die spreekt in het voordeel van een samenwerking met Rubens is een staat van goederen opgesteld naar aanleiding van Rubens’ overlijden in 1640.  Onder de meesters bezittingen zouden zich acht schilderijen hebben bevonden van de hand van Cornelis Saftleven. Bij vier daarvan zou Rubens de figuren voor eigen rekening hebben genomen. Gezien het tekort aan materieel bewijsmateriaal hiervoor, benadrukken zowel Jaffé als Schulz het hypothetische karakter van deze bron. Bovendien lijkt het weinig waarschijnlijk dat het initiatief voor deze samenwerking bij Saftleven zou gelegen hebben. Het prestige dat Rubens genoot tegen het einde van zijn leven lijkt niet verenigbaar met de gedachte dat de meester in onderaanneming werkte voor een beginnend schilder.   Er zijn echter bijkomende argumenten die in het voordeel spreken van een mogelijke samenwerking. Er is een vroegere inventaris bekend uit 1637 waarin kunsthandelaar Guillaume Forchoudt het heeft over de verkoop van een ‘Stuck van Saechtleven daer Rubbens de beldekens inghemaeckt heeft’.  Dat Cornelis Saftleven overigens geen onbekende was in Vlaanderen blijkt uit de aanwezigheid van verschillende van zijn werken bij Vlaamse kunsthandelaars. Ook de contacten die hij had met Antoon Van Dyck  en David Teniers de Jonge bevestigen zijn reputatie en werden door Hairs aangehaald als rechtvaardiging voor deze eventuele en ongewone samenwerking.  Zeker is wel dat Cornelis Saftleven tegen eind 1634 in Utrecht actief was in het atelier van zijn broer Herman II Saftleven, waar hij meehielp aan de vervaardiging van het familieportret van Godard Van Reede. Rond die tijd zien we dat zowel Herman II, Cornelis als de Antwerpenaar David Teniers de Jonge hun eerste werken vervaardigen in het genre van de boereninterieurs met huisraad.   Lange tijd waren er misverstanden omtrent de ontwikkeling van het genre. Het was Houbraken die in zijn Groote Schouburgh (1718) al te eenzijdig de rol van Teniers als uitvinder van het genre benaderde en Cornelis als nabootser van Teniers bestempelde. Uit meer recent onderzoek van Schulz is gebleken dat Herman II reeds in 1630 een eerste tekening vervaardigde met de titel Schuurinterieur en bijgevolg als grondlegger van het genre kan worden aanzien. Algemeen wordt aanvaard dat de drie heren rond 1634 elkaars werk moeten hebben gekend. De sterkste aanwijzing hiervoor is wellicht Teniers’ Vanitas-Allegorie, waar hij op de achtergrond een Stalinterieur van de gebroeders Saftleven overneemt.   Zonder meer moet het contact hebben plaatsgevonden vóór of ten laatste in 1634. Schulz neemt aan dat de drie heren in de loop van 1634 voor een korte maar weliswaar intensieve leerperiode bijeen waren in een (onbekend) Rotterdams atelier. Dat zowel Teniers als Herman II in 1634 reeds een tweetal jaar bedrijvig waren met de uitbouw van een eigen atelierproductie maakt deze stelling weinig plausibel. Het is bovendien geweten dat Teniers algauw een succesvolle atelierproductie had. Dat Cornelis Saftleven – net in die periode in Antwerpen – met een gewaardeerd schilder als Teniers in contact kwam, kan worden gerechtvaardigd.   Niet enkel de vermaardheid van Rubens’ barokke stijl zal tot de verbeelding van de jonge Rotterdammer hebben gesproken, ook de aantrekkingskracht van het atelier waar verschillende relaties en connecties tot stand kwamen, dient in rekening te worden gebracht.  De onderlinge collegialiteit en de wederzijdse solidariteit tussen de Antwerpse schilders werd, in het bijzonder tussen de families Rubens, Teniers en Brueghel, weleens besloten met een huwelijk.  Zo huwde David Teniers de Jonge in 1637 met Anna Brueghel, die een familieband had met Rubens. De draagkracht van Rubens’ vooraanstaande positie in het Antwerps artistiek milieu vormt dus wellicht de schakel die het werk van Teniers en de gebroeders Saftleven met elkaar verbindt.",male,1607,1681,Gorinchem,Rotterdam
Herman Saftleven,Q539074,"Herman Saftleven (Rotterdam, 1609 - Utrecht, begraven 5 januari 1685) was een Nederlands kunstschilder, graveur en tekenaar.  Herman Saftleven stamde uit een schildersfamilie; net als zijn broer Cornelis Saftleven ontving hij zijn opleiding van zijn vader, die uit Antwerpen afkomstig was. Rond 1632 verhuisde hij naar Utrecht, waar hij in 1633 trouwde en waar hij, mogelijk afgezien van enkele reizen langs de Rijn, zijn leven lang zou blijven, vanaf 1639 tot aan zijn dood wonend aan de Achter Sint Pieter 7. Hoewel zijn schilderijen en tekeningen gretig aftrek vonden, heeft hij in de laatste jaren van zijn leven financiële moeilijkheden gehad. Hij werd begraven in de Buurkerk. Herman Saftleven was bevriend met Joost van den Vondel.  In Rotterdam maakte Saftleven aanvankelijk tekeningen en prenten in de trant van Willem Buytewech. Rond 1630 begon hij met het schilderen van landschappen en stalinterieurs, waarbij het vee vaak door zijn broer Cornelis werd geschilderd. Pas omstreeks 1650 vindt hij een persoonlijke stijl die aanleunt tegen de Vlaamse traditie. Hij schildert dan vooral heuvelachtige landschappen vanuit een hoog gezichtspunt, met een rivier die door een weids dal slingert en enkele ruïneachtige gebouwen op de heuveltoppen. Meestal worden deze landschappen aangeduid als Rijnlandschappen, hoewel dat niet geheel correct is.   Na de tornado die in 1674 veel schade aanbracht in Utrecht, maakte hij in opdracht van het Utrechtse stadsbestuur een bekende reeks tekeningen, die onder andere het ingestorte schip van de Domkerk in beeld brengen. Deze reeks tekeningen van Saftleven worden beheerd door Het Utrechts Archief.",male,1609,1685,Rotterdam,Utrecht
Sara Saftleven,Q15133592,"Sara Saftleven (Utrecht, 26 mei 1644 – Naarden, 1702) was een bloemenschilderes uit de Gouden Eeuw.  Sara Saftleven werd geboren in Utrecht, op Achter St. Pieter 7, als dochter van de kunstschilder Herman Saftleven en Anna van Vliet. Ze leerde schilderen van haar vader.  Sara Saftleven trouwde op 12 juli 1671 in Utrecht met Jacob Adriaensz Broers. In 1677 woonde het echtpaar blijkens een codicil aan de Nieuwegracht bij de Hieronymusschool. Jacob Broers overleed voor 9 januari 1678.  Op 9 april 1679 hertrouwde Sara Saftleven in Utrecht met kapitein Paulus Dalbagh (Dalbach), die in 1691 overleed.  In 1692 trouwde Sara Saftleven in Blaricum met de burgemeester van Naarden, Jacob Ploos (1630-1694).  Sara Saftleven kreeg voor zover bekend geen kinderen.  Er zijn geen bloemenstillevens van haar bewaard gebleven. In het prentenkabinet van het Museum Boijmans van Beuningen in Rotterdam bevinden zich twee tekeningen van haar hand.",female,1645,1702,Utrecht,Naarden
Adriaen van Salm,Q2949874,"Adriaen van (der) Salm (Delfshaven, ca. 1660 - aldaar, 1720) was een Nederlands tekenaar en kunstschilder. Hij vervaardigde voornamelijk marines en maakte daarbij gebruik van de arbeidsintensieve techniek van het penschilderen. Hierbij werd met een pen Oost-Indische inkt aangebracht op een vooraf bewerkt doek of paneel.  Adriaen van Salm werd in 1706 als tekenaar lid van het Delftse Sint-Lucasgilde. Het Dordrechts Museum vermeldt verder als bijzonderheid dat de kunstenaar tevens schoolmeester was en later handelaar in stoffen.  Van Salm was de vader en leermeester van de kunstenaar Roelof van Salm, die dezelfde techniek hanteerde en evenals zijn vader vooral schepen en zeeslagen afbeeldde.",male,1660,1720,Delfshaven,Delfshaven
Dirck van Santvoort,Q420452,"Dirck Dircksz. van Santvoort (Amsterdam, 1610 - aldaar, 1680) was een Nederlands kunstschilder uit de Gouden Eeuw. Hij vervaardigde voornamelijk portretten.  Van Santvoort was een zoon van Dirck Pietersz. Bontepaert en Truytgen Pietersdr.; Dirck en zijn broers namen de naam (Van) Santvoort aan. Van moederskant was hij een kleinzoon van Pieter Pietersz. en een achterkleinzoon van Pieter Aertsen. Zijn oudere broer Pieter was landschapsschilder. Vermoedelijk was predikant en graveur Abraham Dircksz van Santvoort een andere broer van hem. Hun vader was ook schilder en mogelijk was hij de eerste leermeester van Dirck en Pieter. Werk van diens hand is niet bewaard gebleven.  Het RKD vermeldt het gegeven dat Dirck van Santvoort tweemaal getrouwd is geweest. Bij zijn eerste vrouw zou hij een zoon (of zelfs twee) met de naam Rembrandt hebben gehad. Onbekend is of hij zelf associaties had met deze schilder, maar zijn werk vertoont wel diens invloed.  Dirck Dircksz. ontwikkelde zich tot een vooraanstaand schilder van (kinder)portretten. Hij vervaardigde vele werken, hoewel zijn actieve periode slechts zo'n tien jaar besloeg. Van na 1645 zijn geen werken meer van hem bekend.  De schilder werd op 9 maart 1680 in Amsterdam begraven.",male,1610,1680,Amsterdam,Amsterdam
Roelant Savery,Q142710,"Roelant Savery (ook Roeland(t) Maertensz. Saverij of de Savery) (Kortrijk, 1576 – begraven in Utrecht, 25 februari 1639) was een, in Vlaanderen geboren, Nederlandse schilder, graveur en tekenaar.  Savery's protestantse ouders ontvluchtten de Spaanse Nederlanden om religieuze redenen na de Inname van Kortrijk door malcontenten en vestigden zich rond 1585 in Haarlem. Roelants vader behoorde tot een van de vele Vlaamse migrantenfamilies die, zoals de verdreven Sefardische Joden en de gevluchte Franse hugenoten, een belangrijk aandeel hadden in Hollands Gouden Eeuw. De familie Savery was een kunstenaarsfamilie. Savery ontving zijn schildersopleiding van zijn oudere broer Jacob Maertensz Savery in Amsterdam.  Na zijn opleiding reisde Savery naar Praag, waar hij in 1604 voor het eerst wordt vermeld. Hij was er hofschilder van de keizers van het Heilige Roomse Rijk Rudolf II en Matthias, die van hun residentie een centrum van maniëristische kunst hadden gemaakt. Aan het Praagse keizerlijke hof verbleven veel kunstenaars en wetenschappers. De keizerlijke verzameling van levende en opgezette dieren (zoals de dodo), fossielen en zeldzame stenen vormden een inspiratiebron en voorbeeld voor Savery als onderlegde dierenschilder. Er is geen schilder die de ondertussen uitgestorven dodo zo vaak heeft geschilderd. Savery reisde ook naar Tirol om er de planten te bestuderen.  Uiterlijk in 1616 keerde Savery terug naar Amsterdam. In 1618 vestigde hij zich definitief in Utrecht. Een jaar later trad hij er toe tot het Sint-Lucasgilde. Zijn neef Hans Savery de jonge, een zoon van zijn broer Jacob, werd zijn belangrijkste assistent. Hij had grote invloed op het werk van Kerstiaen de Keuninck.  In 1621 kocht Savery het huis Het Keijserswapen aan de Boterstraat te Utrecht (en werd daarmee de buurman van het smedengilde van St. Eloy). Het huis had een grote tuin vol planten en bloemen, waar verschillende kunstbroeders kind aan huis waren. Savery was bevriend met stillevenschilders als Balthasar van der Ast en Ambrosius Bosschaert de Oude. In de jaren 1620 was hij een van de succesvolste schilders in Utrecht, maar later raakte hij in moeilijkheden, mogelijk als gevolg van alcoholverslaving. In 1638 ging hij failliet, en een half jaar later stierf hij. Hij bleef ongehuwd.  Savery schilderde vooral landschappen in de Vlaamse traditie van Gillis van Coninxloo, vaak gestoffeerd met vele minutieus geschilderde dieren en planten, al dan niet met een mythologisch of bijbels thema zoals de zondeval op de achtergrond. Daarnaast vervaardigde hij bloemstillevens. Zijn schilderijen in een hoogstpersoonlijke stijl, verwant aan het heersende maniërisme, waren buitengewoon in trek bij verzamelaars, en bevinden zich tegenwoordig in vele musea in Europa. Ook zijn voorbereidende tekeningen worden nog altijd hoog geschat.  Tijdens een opname voor Tussen kunst en kitsch in 2009 werd een onbekend werk van hem ontdekt, dat kenmerken van schilderijen van Jeroen Bosch vertoonde. In 2016 verwierf het Haagse Mauritshuis dankzij de BankGiroLoterij, de Vereniging Rembrandt en een particulier voor 6,5 miljoen euro, Savery's schilderij Vaas met bloemen in een stenen nis uit 1615.  Bekende werken van hem zijn:  In de grote musea vindt men veel werk terug van Savery. In 2011 vond een overzichtstentoonstelling van het werk van Savery plaats in het Broelmuseum in Kortrijk. In de zomer van 2017 waren drie dierenschilderijen, met name Orpheus en de dieren, Het Aards Paradijs en Paradijs met vogels te zien in het kasteel d'Ursel in Hingene tijdens de tentoonstelling The Beauty of the Beast. Van 8 feb 2024 tot en met 19 mei 2024 laat het Mauritshuis in Den Haag met de tentoonstelling Roelant Savery’s Wonderlijke Wereld de bezoeker kennismaken met deze schilder aan de hand van ruim 40 schilderijen en tekeningen uit eigen collectie en vele buitenlandse bruiklenen.",male,1576,1639,Kortrijk,Utrecht
Godfried Schalcken,Q874868,"Godfried Schalcken (Made, 1643 - Den Haag, 1706) was een Nederlandse schilder. Schalcken schilderde in de traditie van de Leidse fijnschilders. Hij stond bekend om zijn genrestukken en portretten. Ook genieten zijn historiestukken bekendheid.  Godfried Schalcken is geboren in Made. Voordat hij naar Leiden verhuisde, studeerde Schalken bij Samuel van Hoogstraten in Dordrecht. In Leiden zette Schalcken zijn studie voort bij Gerard Dou. Zijn allereerste genrestukken doen denken aan het werk van Dou. In 1675 keerde hij weer terug Dordrecht, om vervolgens te gaan werken in Den Haag. Tussen 1692 en 1697 werkte Schalken nog enige tijd in Engeland, maar kon daar niet goed aarden. In 1703 werkte hij voor Johan Willem van de Palts in Düsseldorf.   Schalcken schilderde verschillende portretten waaronder een van Willem III van Oranje (Rijksmuseum). Net als Dou, was Schalken gespecialiseerd in het schilderen van kleine settings bij kaarslicht. Voorbeelden van zijn werk hangen in Buckingham Palace, het Louvre en in het Liechtenstein Museum in Wenen.",male,1643,1706,Dordrecht,The Hague
Floris van Schooten,Q420055,"Floris van Schooten (Haarlem, ca. 1585 - aldaar, 1656) was een Nederlands kunstschilder uit de periode van de Gouden Eeuw. Hij vervaardigde voornamelijk stillevens, vaak zogenaamde 'ontbijtjes', met een kennelijke voorkeur voor kaas, later ook voor vruchten, en genrestukken (keukenscènes, markttaferelen).  Van Schooten was een zoon van de uit Amsterdam afkomstige welgestelde Gerrit Jacobsz. van Schooten, die zich in 1612 in Haarlem vestigde, mogelijk omdat het klimaat daar toleranter was voor mensen met een katholieke levensovertuiging. In 1612 trad Floris daar in het huwelijk met Rycklant Bol van Zanen, een dochter van een rijke plaatselijke brouwer in Haarlem (zij overleed in 1626). Zij kregen zeker drie dochters en een zoon, Johannes, die ook het schildersvak ging uitoefenen.  Floris was lid van het Haarlemse Sint-Lucasgilde, waar hij in 1639 deken van werd. Zijn werk werd beïnvloed door de stijl van zijn stadsgenoten Pieter Claesz., Pieter Aertsen, Floris van Dyck, Roelof Koets en Willem Claesz. Heda.  Floris van Schooten werd op 14 november 1656 begraven in de Grote of Sint-Bavokerk.",male,1580,1656,Amsterdam,Haarlem
Joris van Schooten,Q6278906,"Joris van Schooten (Leiden, 1587 – ?, 1651) was een Nederlandse schilder die leefde tijdens de Nederlandse Gouden Eeuw. Van Schooten was de broer van de Leidse wiskundige Frans van Schooten.  De Leidse kunstschilder Arnold van Houbraken schreef in diens biografieën onder andere over Van Schooten. Hierin staat dat Joris van Schooten geboren werd in Leiden en al van jongs af aan een talent had voor tekenen. Zijn leraren waren aangedaan over het feit dat Van Schooten overal dieren op tekende. Op zijn zeventiende werd hij voor drie jaar ondergebracht bij de gerespecteerde portretschilder Coenraad van der Maas. In korte tijd bereikte Van Schooten een niveau waarop hij een eigen onderneming kon opzetten. In Delft werd hij sterk beïnvloed door de school van Michiel Jansz van Mierevelt. Nadat hij genoeg had geleerd om een eigen atelier op te zetten besloot hij naar Italië te reizen, maar hij keerde naar Leiden terug toen zijn ouders hem uithuwelijkten aan Marijtgen Bouwens van Leeuwen. Hij was een succesvol en gerespecteerd schilder binnen de gemeenschap. Hij trad toe tot het Sint-Lucasgilde en hij behoorde tot het collectief dat in 1609 een beroep deed op het stadsbestuur voor een nieuw, defensiever recht van protectionisme voor het gilde. Nadat dit beroep werd afgewezen, werd in 1610 een nieuwe poging ondernomen die eveneens strandde.  Hij verkreeg in 1626 lucratieve portretopdrachten van de Leidse 'schutterij' en schilderde een monumentaal historiestuk voor het stadhuis van Leiden waar burgemeester Van der Werff (1529-1604) het hongerige volk van Leiden zijn zwaard aanbiedt met de woorden: ""Als het jullie helpt, snijd dan mijn lichaam in stukken en verdeel het onder elkander - dit zal me troost bieden."" Hij haalde in 1640 ook een opdracht binnen van de Lutherse kerk voor een serie schilderijen over 'het leven van de mens'.  Volgens de RKD was hij de zoon van een Vlaamse immigrant naar Leiden, stond hij drie jaar geregistreerd als een leerling van Evert van der Maas in Den Haag en trouwde hij Marijtgen uit Oegstgeest in Leiden op 17 mei 1617. Hij zou de leraar en niet de leerling, zijn geweest van Coenraed van der Maes Avenrode (waarschijnlijk familie van Evert) en ook de leraar van de schilders Jan Lievens, Abraham van den Tempel en, volgens Simon van Leeuwen, zelfs van Rembrandt van Rijn.",male,1587,1651,Leiden,Leiden
Otto Marseus van Schrieck,Q339270,"Otto Marseus van Schrieck (Nijmegen, tussen 1614 en 1620 – Amsterdam, begraven 22 juni 1678) was een Nederlandse schilder en tekenaar.  Hij was een broer van Evert Marseus van Schrieck. Omstreeks het jaar 1648 reisde hij naar Italië samen met Matthias Withoos en andere kunstenaars, en trok naar Rome en Florence. In Rome werd hij lid van de Bentvueghels, een vereniging van voornamelijk Nederlandse en Vlaamse kunstenaars werkzaam in Rome. In dit ongedwongen en drinkgrage genootschap bestond de gewoonte elkaar een aansprekende bijnaam te geven, de zogenaamde 'bentnaam'. Marseus kreeg de bijnaam Snuffelaer. Volgens de vroege biograaf Arnold Houbraken was dat omdat hij altijd snoof aan vreemde hagedissen en slangen. Later werkte hij aan het hof van de groothertog van Toscane. Op 25 april 1664 trouwde hij met Margarita Gysels, de dochter van de graveur Cornelius Gysels.  Omstreeks 1657 was hij terug in Amsterdam. Volgens Houbraken reisde hij ook naar Frankrijk - mogelijk op weg naar of terug van Italië. Houbraken vermeldt ook een reis naar Engeland, wellicht in 1659.  Volgelingen van Marseus waren Willem van Aelst, Anthonie van Borssom, Elias van den Broeck, J Falk, Carl Wilhelm de Hamilton, Trajanus Hughes, Nicolaes Lachtropius, Jacob Marrel, Abraham Mignon, Rachel Ruysch, Christiaen Striep, Isac Vromans, Matthias Withoos en Pieter Withoos.  Marseus van Schrieck is bekend om zijn stillevens, waaronder bloemstillevens, bosstilleven, visstillevens en vanitasstillevens. Veel van zijn schilderijen zijn donkere studies van planten, vaak met slangen en hagedissen aan de voet, en insecten op de bladeren en takken. Dit type schilderijen wordt bosgrondje genoemd.",male,1619,1678,Nijmegen,Amsterdam
Hendrik van Schuylenburgh,Q13724355,"Hendrik van Schuylenburgh, ook gespeld als Hendrick van Schuijlenburgh (Middelburg, ca. 1620 – aldaar, 1689) was een Nederlands landschapschilder.  Hoewel hij pas in 1644 voor het eerst wordt vermeld in het register van het schildersgilde van Middelburg, gaat men ervan uit dat hij in 1642 al actief was als schilder. Het register van 1642 ontbreekt namelijk. Verder wordt hij nog genoemd in 1653, 1655, 1660 en 1669, als lid, maar ook als bestuurder. Tussen 1661 en 1668 ontbreekt zijn naam echter in de registers. Juist in deze periode maakte hij enkele werken van Nederlandse factorijen in India. Dit doet vermoeden dat hij in die periode werkzaam was voor de VOC in Azië. De gedetailleerdheid waarmee hij deze landschappen schilderde bevestigen dit.",male,1620,1689,Middelburg,Middelburg
Hercules Seghers,Q931846,"Hercules Seghers of Segers (zoals hij zelf zijn naam schreef), (Haarlem, 1589 of 1590 – Den Haag, ca. 1633-1640) was een Nederlands schilder, graficus en kunsthandelaar. Seghers wordt als dé vernieuwer van de grafiek gezien. Hij bracht kleurige, fantasierijke prenten op de markt, èn schilderijen in een bescheiden formaat. Sinds de 19de eeuw, toen er veel belangstelling ontstond voor zijn werk, staat hij bekend als Seghers, alhoewel hij in 17de-eeuwse documenten meestal Segers wordt genoemd.  Hercules Seghers was de zoon van Pieter Segers - een Vlaamse en doopsgezinde immigrant en voormalig koopman uit Gent - en diens vrouw, Cathelijne Hercules. Beiden waren de Zuidelijke Nederlanden ontvlucht, maar de precieze reden daarvan is onbekend. Hercules had nog een jongere broer, Laurens. Circa 1595 verhuisde het gezin naar Amsterdam waar de jonge Hercules in de leer ging bij de toen bekende kunstschilder Gillis van Coninxloo, die Antwerpen was ontvlucht en na een verblijf van enkele jaren in Frankenthal zich ten slotte in Amsterdam had gevestigd; zijn specialiteit was het landschap. Onbekend is waar Seghers na het overlijden van zijn leermeester in 1606 zijn leertijd heeft vervolgd en welke kunstenaar hem het etsen toen heeft bijgebracht.  In 1612 stond Hercules ingeschreven als lid van het Sint Lucasgilde in de stad Haarlem; in deze tijd had hij een liefdesaffaire met Marritge Reyers uit Amsterdam waar een onwettig kind uit voortkwam, Neeltje Hercules. In een document werd vastgelegd dat Seghers zich verplichtte om te blijven zorgen voor het meisje. Kort daarop ging hij terug naar Amsterdam en trouwde in 1615, in het kerkje van Sloterdijk, met Anna van der Brugghen; zij was zestien jaar ouder en afkomstig uit Antwerpen, en zeer waarschijnlijk niet de moeder van zijn kind.In 1619 kocht Hercules een groot huis aan de Lindengracht in de Amsterdamse Jordaan, dat hij het Vallende Water noemde.. Vanuit het raam van zijn atelier keek hij op de toen nog niet voltooide Noorderkerk die hij verwerkte in zijn ets Zicht op de Noorderkerk. Aan het einde van de jaren twintig raakte Seghers, die zich inmiddels naar zijn grootvader noemde, in financiële moeilijkheden en moest in 1631 zijn huis verkopen. In 1633 vertrok hij naar Utrecht en begon daar een kunsthandel. Vrij snel daarop verhuisde Seghers naar Den Haag, waar hij mogelijk in 1638/1639 stierf, volgens zijn eerste biograaf Samuel van Hoogstraten omdat hij '..zijn droefheit [vanwege de armoede] in de wijn wilde smooren, en op een avont buyten zijn gewoonte beschonken zynde, quam t'huis, maar viel van de trappen, en sterf..' .  Samuel van Hoogstraten beschreef ongeveer veertig jaar na Seghers' dood deze als een zeer ijverig kunstenaar, en ..als zwanger van geheele Provinsien, die hij met onmetelijke ruimten baerde, en in zijn schilderijen en Printen wonderlijk liet zien.. Van Hoogstraten stelde dat bijna niemand voor het werk van Seghers belangstelling had in zijn eigen tijd; zijn prenten werden 'met manden vol' gebruikt om er boter en zeep in te verpakken. Pas na zijn dood ontstond er waardering voor zijn werk. Toch zijn er ook andere berichten waarin hierbij vraagtekens worden gezet. Zo was Rembrandt een groot bewonderaar van hem en bezat hij acht schilderijen van Seghers, aldus het document over de verkoop van Rembrandts woonhuis èn inboedel aan de Jodenbreestraat te Amsterdam. Ook de eigentijdse verzamelaar Michiel Hinlopen had 48 prenten van Seghers in zijn bezit, die zich nu bevinden in de collectie van het Rijksmuseum. Het lijkt erop dat zowel de prenten als de schilderijen van Seghers al tijdens zijn leven werden gewaardeerd en verzameld, zij het door een selecte groep liefhebbers en kunstenaars.  Men noemt Seghers graag als de eerste, die de kleurendruk heeft toegepast of uitgevonden. Hij placht zijn platen sterk te etsen, beschilderde ze dan met olieverf en drukte ze vervolgens af op wit of gegrond papier of op linnen. Elke afdruk werd extra bewerkt, vandaar dat twee afdrukken van eenzelfde plaat er geheel anders uitzien.  Zijn etsen tonen vaak rotsachtige berglandschappen, bossen en bomen, vergezichten over vlak land, kastelen en ruïnes en zeegezichten. Vaak wordt in zijn landschappen de visuele toegang geblokkeerd door rotsblokken in de voorgrond, waarachter de voorstelling zich dan opent in een vallei, vaak omringd door grillige bergen. Bij scherp kijken zijn er soms watervallen te vinden en regelmatig minuscule lopende mensfiguurtjes. Wat opvalt is het unieke karakter van zijn drukken. Nu kennen wij zo'n 184 drukken die van 53 verschillende platen zijn gedrukt. Dit is een op drie, waar andere kunstenaars uit zijn tijd van een etsplaat ruim honderd drukgangen drukten. Bovendien varieerde Seghers ook nog vaak binnen die beperkte oplage van drie drukken, door te wisselen met de kleurkeuze, de drager of in de bewerking; hierdoor werd elk van deze drukken een unicum. Sommige van Seghers' afdrukken zijn gedrukt met zwarte drukinkt op ongeprepareerd papier, andere lijken daarentegen meer experimenten in diverse kleuren. Ook gebruikte Seghers in de drukgang regelmatig kleuren in waterverf of olieverf, en zelfs vernis.  Nadat Seghers een aantal afdrukken had gemaakt pakte hij de koperplaat zelf weer aan en bewerkte deze verder - vaak met een droge naald - waardoor er een nieuwe staat ontstond van dezelfde prent. Van sommige motieven zijn zo drie tot vier verschillende staten bekend. Ten slotte sneed hij na het drukken ook nog elke druk op eigen wijze af (binnen de plaatrand!) waardoor geheel nieuwe composities ontstonden.  Zowel door het drukken met verf als door zijn unieke ets-methode ontstonden de karakteristieke schilderachtige effecten in zijn prenten, vaak versterkt door het gebruik van gebroken en gerafelde lijnen, die Seghers' 'signatuur' werden. Een methode die hij aantoonbaar zelf ontwikkelde is de zog. oplostechniek, die uniek was voor zijn tijd. Het resultaat daarvan in de prent zijn lijnen die eindigen in kleine druppel-achtige vormen, en in dikte variëren. Onbekend is, hoe dit bij Seghers exact in zijn werk ging. Ook vrij uniek voor zijn tijd is dat hij lijnen en sporen van een vorige voorstelling op de koperen plaat niet verwijderde, maar deels liet staan. Zo speelden zij als zichtbare sporen mee in de nieuwe voorstelling; veel van zijn prenten vertonen de vorige zuurvlekken, krassen, lijnen en uitprobeersels van de etsnaald, die in principe vóór het maken van de nieuwe voorstelling begon, technisch van de etsplaat verwijderd hadden kunnen worden. Maar Seghers verkoos heel vaak dit niet te doen.  Rembrandt moet grote waardering voor het werk van Seghers hebben gehad; in 1656 had hij acht schilderijen van hem in zijn huis en atelier hangen. Interessant is dat Rembrandt, waarschijnlijk na diens dood, ook in het bezit was gekomen van een etsplaat van Seghers, namelijk 'Tobias en de Engel Rafael', waarin de twee figuren van rechts een heuvelachtig landschap inlopen. Rembrandt bewerkte deze etsplaat in verschillende fases, in vergaande mate. Hij sleep ('gumde' als het ware) delen van Seghers' voorstelling in de etsplaat weg, waarna hij de plaat onder meer in die delen bewerkte. Zo zijn de figuren uit het Oude Testament vervangen door Jozef en Maria, op hun vlucht naar Egypte. Sommige restanten van Seghers' voorstelling, zoals de vleugels van de engel, zijn bij Rembrandt nog zichtbaar gebleven. Opvallend in deze melange van twee kunstenaars is dat Rembrandt trouw bleef aan zijn eigen lineaire ets-stijl en nergens probeerde de schilderachtige stijl van de oude meester te imiteren. Ook versterkte hij de diepte-suggestie van het landschap, en bracht sterkere contrasten aan in de voorstelling door het gebruik van diep-zwarte lijnen van de droge-naaldstechniek.Daarnaast moet Rembrandt zijn bewondering voor Seghers aan zijn leerlingen hebben overgedragen, omdat zowel het werk van Jan Ruyscher, Philips Koninck en Pieter de With zichtbare invloed van de twee meesters vertoont. Een vierde leerling, Samuel van Hoogstraten, schreef de eerste biografie van Seghers. Uit dit alles kan geconcludeerd worden dat het werk van Seghers regelmatig onderwerp van gesprek moet zijn geweest in Rembrandts huis en atelier.  Lange tijd werden er slechts tien tot twaalf bekende schilderijen toegeschreven aan Hercules Seghers. In 2016 organiseerde het Rijksmuseum een tentoonstelling waarin alle bekende werken  van Seghers werden getoond. Voor deze tentoonstelling werd uitvoerig kunsthistorisch en materiaal-technisch onderzoek uitgevoerd. Hierbij werden zes nieuwe werken definitief aan Seghers toegeschreven, waaronder drie schilderijen in privé-bezit: Weg in het bos, Panoramalandschap met een stad aan een rivier en Panoramalandschap met twee torens. In totaal zijn er inmiddels 18 schilderijen van Seghers bekend.  Samuel van Hoogstraten was de eerste biograaf van Seghers en zijn woorden werden zeer bepalend voor de latere beeldvorming rond de kunstenaar. Daar er helaas nauwelijks andere eigentijdse bronnen beschikbaar zijn, is er van Seghers' leven maar weinig bekend. Van Hoogstraten schetst het beeld van een onbegrepen kunstenaar die tot armoede gedoemd was en door niemand werd erkend, waarop hij van ellende ging drinken en daardoor zijn leven eindigde met een val van de trap. Latere kunstkenners trokken dit beeld door en beschreven Seghers als iemand die volledig buiten de maatschappij stond, en daarnaast als een melancholisch en eenzaam genie dat geboren was op een 'rampspoedige planeet', aldus Arnold Houbraken rond 1719. Volgens de latere kunsthistoricus Wilhelm Fraenger valt er in het werk van Seghers een toenemende eenzaamheid te lezen, die eindigt in de afgesloten gevangenschap van zijn eigen werk. Vakgenoot Carl Einstein publiceerde in 1929 een essay over Seghers, waarin hij de dichtheid van de rotspartijen in diens prenten interpreteerde als wanhoop en zelfs als een uiting van pleinvrees: '..een verrotte, versteende catastrofe waar zelfs de zee veranderd was in massieve stenen en gelijkgesteld aan dode materie.'",male,1589,1638,Haarlem,The Hague
Karel Slabbaert,Q1478909,"Karel Slabbaert (Zierikzee, ca. 1618 - Middelburg, 1654) was een Nederlands kunstschilder en tekenaar uit de periode van de Gouden Eeuw.   Slabbaert vervaardigde genrestukken, portretten en stillevens. Het hiernaast afgebeelde schilderij is een voorbeeld van een zogeheten 'toebackje', een stilleven met een roemer wijn en rookartikelen.  Over het leven van Slabbaert is weinig bekend. Hij verbleef korte tijd in Leiden en trad in 1645 in Amsterdam in het huwelijk. Het paar vestigde zich vervolgens in Middelburg. In hetzelfde jaar trad hij toe tot het plaatselijke Sint-Lucasgilde, waarvan hij 1653 deken werd. Hij was de leermeester van de eveneens Middelburgse schilders Abraham Borm en Eeuwout van Schagen.  Karel Slabbaert werd op 6 november 1654 in zijn woonplaats begraven.",male,1618,1654,Zierikzee,Middelburg
Pieter Cornelisz van Slingelandt,Q420237,"Pieter Cornelisz. van Slingelandt  (Leiden, 1640 - aldaar, 1691) was een Nederlands kunstschilder en tekenaar uit de periode van de Gouden Eeuw. Hij vervaardigde portretten, genrestukken en stillevens, vaak op klein formaat.  Van Slingelandt werd in oktober 1640 geboren en op 4 november 1640 gedoopt in de Leidse Hooglandse Kerk. Hij was een leerling van Gerrit Dou. Op 22 november 1661 werd hij ingeschreven als lid van het plaatselijke Sint-Lucasgilde, van welk genootschap hij kort voor zijn dood in 1691 deken werd.  De schilder was niet alleen een leerling van Gerrit Dou maar ook een navolger van diens stijl, zelfs zodanig dat hun werk grote gelijkenissen vertoont, zoals bijvoorbeeld door het afbeelden van figuren onder een nisvormige stenen boog en het toepassen van de clair-obscurtechniek.   Evenals Dou was hij een perfectionist die vaak lange tijd deed over de voltooiing van een schilderij of zelfs van een onderdeel daarvan, vanwege de ver doorgevoerde detaillering van de weergegeven voorwerpen en stoffen. Schilder en biograaf Arnold Houbraken spreekt in zijn werk De groote Schouburgh der Nederlantsche konstschilders en schilderessen grote bewondering uit voor de techniek en het geduld van de schilder. Hij zegt: ""Ja my is voor waarheid verhaald dat hy een maand of zes weken heeft zitten schilderen over een Bef met kant"", maar meldt ook het gevolg daarvan: ""Hy won door zyne veel tydslytende wyze van schilderen meer roem als geld aan.""  Van Slingelandt was een vooraanstaand vertegenwoordiger van de Leidse fijnschilders, in het gezelschap van andere vermaarde representanten als Frans van Mieris de Oudere, Willem van Mieris en Gabriël Metsu.  De schilder overleed in Leiden op 7 november 1691.  Werk van Van Slingelandt bevindt zich in onder andere de Gemäldegalerie Alte Meister in Dresden, de Gemäldegalerie in Berlijn, het Rijksmuseum Amsterdam, Museum Boijmans Van Beuningen in Rotterdam, Museum De Lakenhal in Leiden en het Louvre in Parijs.",male,1640,1691,Leiden,Leiden
Hendrik Martenszoon Sorgh,Q1237823,"Hendrick Martensz. Sorgh (Rotterdam, ca 1611 – begraven aldaar, 28 juni 1670) was een Nederlands kunstschilder in de traditie van de Hollandse school.  Sorgh was een leerling van  David Teniers de Jonge en Willem Buytewech en hoewel zijn werk is beïnvloed door Teniers en Adriaen Brouwer, stond het genre van zijn schilderijen van boereninterieurs en markttaferelen in de traditie van de Rotterdamse schilders van het midden van de zeventiende eeuw. Andere Rotterdamse schilders die tot dezelfde traditie behoorden, waren Herman en Cornelis Saftleven, Pieter de Bloot en François Ryckhals.  Hendrick Sorgh - hij signeerde ook met “Sorch” en “de Sorch” - was de zoon van  Maerten Claes Rochus (overleden te Rotterdam, 11 januari 1642) en diens tweede vrouw Elisabeth (Lysbeth) Hendricksd van Hengel (overleden te Rotterdam, 30 juni 1623), met wie Maerten op 28 mei 1606 te Rotterdam trouwde. Zijn moeder kwam uit Antwerpen, zijn vader was een veerman, die goederen van Rotterdam naar de markt in Dordrecht bracht. Maerten stond erom bekend de zending en aflevering van goederen zorgvuldig af te handelen, waardoor hij de bijnaam “Zorg” kreeg. Hendrick gebruikte de bijnaam van zijn vader als achternaam.  Zelf trouwde hij op 20 februari 1633 in Rotterdam met Adriaantje Hollaer (1610-1693), ze was de dochter van een koopman en de schoonzuster van de kunstschilder Crijn Hendricksz. Volmarijn. Ze krijgen zeker vijf kinderen, een zoon heet Maerten Sorgh (ca. 1641-1702).  In 1636 of 1637 werd hij meester bij het Sint-Lucasgilde en had hij een leerling Pieter Nijs uit Amsterdam. Pieter Crijnse Volmarijn, zijn neef, en Cornelis Dorsman kwamen later ook bij hem in de leer.  De zaken gingen goed en Hendrick Sorgh was een bemiddeld man met een belangrijke positie in de maatschappij. In 1637 kocht hij een huis genaamd “Het Vrouwehoofd” voor een flinke som gelds. In een document uit 1638 staat hij genoemd als “Veerman tussen Rotterdam en Dordrecht”, hoewel vergelijkbaar met de functie van zijn vader gaat het hier waarschijnlijk om een erebaan. Zijn aanstelling bij de gemeente in erefuncties als 'broodweger' in 1657 en 'brandmeester' in 1659, samen met zijn deelname in 1646 aan een konijnenjacht in Vlaardingen met de baljuw van Rotterdam, laten zien dat hij enig lokaal aanzien genoot.  In 1654 kreeg hij opdracht van de stad Rotterdam om een portret van Erasmus te restaureren, in 1669 werd hij hoofdman van het Sint-Lucasgilde, dat jaar kocht hij een bloementuin aan de Schiekade. Hij stierf in 1670 en werd begraven in de Grote Kerk van Rotterdam.",male,1610,1670,Rotterdam,Rotterdam
Adriaen van der Spelt,Q2057258,"Adriaen van der Spelt (Leiden, circa 1630 - Gouda, november 1673) was een Nederlands kunstschilder.  Adriaen van der Spelt werd omstreeks 1630 in Leiden geboren als zoon van de oorspronkelijk uit Gouda afkomstige glazenmaker Job Adriaensz. van der Spelt. Hij was waarschijnlijk omstreeks 1644 een leerling van de Goudse schilder Wouter Crabeth. Hij is vooral bekend geworden als schilder van (bloem)stillevens. In 1658 werd hij lid van het schildersgilde in Leiden. Daarna vestigde hij zich als kunstschilder in Gouda. Van 1664 tot 1670 schilderde hij in Berlijn aan het hof van de Frederik Willem van Brandenburg, keurvorst van Brandenburg.  Na zijn Berlijnse periode keerde hij terug naar Gouda. Hij trouwde aldaar voor de derde keer met een - volgens de Goudse geschiedschrijver Ignatius Walvis Groeningsch quaadaardig wijf (= een kwaadaardige vrouw uit Groningen).  Noot",male,1630,1673,Leiden,Gouda
Jan Adriaensz van Staveren,Q656776,"Jan Adriaensz. van Staveren (Leiden, ca. 1614 - aldaar, 1669) was een Nederlands kunstschilder en tekenaar uit de periode van de Gouden Eeuw. Hij gaf in 1628 bij zijn inschrijving aan de Leidse universiteit aan veertien jaar oud te zijn, wat betekent dat hij in 1613 of 1614 moet zijn geboren. In die periode was zijn vader Adriaen Jansz van Staveren burgemeester van Leiden, zijn moeder was Machteld Symons van Borssen.  Van Staveren vervaardigde onder meer portretten, religieuze taferelen en genrestukken. Hij maakte deel uit van de groep Leidse fijnschilders rond Gerrit Dou, door wiens stijl hij ook werd beïnvloed en van wie hij enig werk kopieerde.   In 1644 werd hij ingeschreven in het Schilder-Schultboeck, een document dat in dat jaar ontstond en waarin de aan- en verkooptransacties van de aangesloten schilders werden vastgelegd in de periode tot augustus 1645. In 1648 werd hij lid van het plaatselijke Sint-Lucasgilde.  De schilder werd op 29 april 1669 in Leiden begraven.  In maart 2023 kwam Van Staveren in het nieuws doordat het op te richten Rotterdamse migratiemuseum Fenix, dat eind 2024 zou moeten opengaan, twee portretten van hem uit 1640 aankocht, omschreven als ""Een set tronies van een jonge man van Afrikaanse herkomst in oriëntaals kostuum en een jonge man van Afrikaanse herkomst met een gele gevederde baret"". Bijzonder voor de tijd van ontstaan was dat Van Staveren zwarte vreemdelingen had uitgebeeld, niet als slaven, bedienden of figuranten, maar als vrije mensen.",male,1610,1669,Leiden,Leiden
Jan Steen,Q205863,"Jan Havickszoon Steen (Leiden,  1626 – aldaar, begraven 3 februari 1679) was een Hollands kunstschilder uit de zeventiende eeuw, de tijd van de Noord-Nederlandse barokke schilderkunst. Zijn werk is wereldberoemd vanwege zijn humorvolle en ironische kijk op het leven. De meeste bekendheid geniet hij om zijn vermakelijke schilderijen van een rommelig en wild huishouden, kroegtaferelen en kwakzalvers die met medicijnen liefdesverdriet proberen te verhelpen. Op zijn repertoire staan echter ook serieuze historiestukken, andere genretaferelen en enkele portretten. De Nederlandse uitdrukkingen 'een huishouden van Jan Steen' en 'leven in de brouwerij brengen' zijn aan zijn werk ontleend.    Jan Steens voorouders van vaders kant woonden al in Leiden vóór het beleg van 1574. Ze behoorden tot de gegoede burgerij. Hij was de zoon van Havick Steen, een koopman in graan en brouwer, en Elisabeth Capiteyn. Zij waren in 1625 als katholieken voor de schepen getrouwd en zijn naar alle waarschijnlijkheid pas daarna in een schuilkerk gehuwd. Jan was hun oudste kind en werd, zoals toen gebruikelijk was, vernoemd naar zijn grootvader van vaders kant. Van een broer en zes zusters zijn de namen bekend gebleven. Zijn ouders kregen nog enkele kinderen, maar die stierven jong. Van hen zijn de namen niet bekend, omdat in Leiden de rooms-katholieke doopregisters uit die periode verloren zijn gegaan. Om die reden is de geboortedag van Jan Steen evenmin bekend.   Net als zijn nog beroemdere tijdgenoot Rembrandt van Rijn bezocht Steen de Latijnse school in Leiden. In 1646 schreef hij zich in bij de Universiteit van Leiden, maar dat had waarschijnlijk meer met de privileges, zoals vrijstelling van schutterijdienst en van heffing op accijnzen voor wijn en bier, te maken dan met serieuze carrièreplannen. Hij stond ingeschreven als student letteren, maar maakte de studie niet af. Uit november 1646 dateert de enige vermelding over zijn leeftijd. Hij meldt dan twintig jaar oud te zijn. Aangezien zijn ouders in november 1625 trouwden, is het aannemelijk dat hij het jaar daarop geboren werd.  Een oom van Steen was de oudste broer van de schilder Jan Lievens die regelmatig bij Steen thuis op bezoek kwam. Er zijn geen documenten overgeleverd waaruit is op te maken bij wie Steen het schildersvak geleerd heeft. Volgens de biograaf Arnold Houbraken (1660–1719) zou hij les hebben gekregen van de landschapschilder Jan van Goyen, met wiens dochter hij op 3 oktober 1649 trouwde. De biograaf Jacob Campo Weyerman (1677–1747) stelt dat hij daarvoor in de leer is geweest bij Nicolaus Knüpfer, een Duitse schilder van historische en figuratieve taferelen. Invloeden van Knüpfer kunnen worden gevonden in Steens gebruik van compositie en kleur. Daarna zou hij volgens Weyerman les hebben gehad van Adriaen van Ostade, een schilder van het boerenleven, die in Haarlem woonde. Beide biografen zouden hun informatie gekregen hebben van Carel de Moor (1655–1738), een schilder die bevriend was met Steen.   Steen woonde in 1649 in Den Haag, want in november van dat jaar werden drie van zijn lijsten door het Haagse timmermansgilde in beslag genomen. Op 6 februari 1651 werd zijn oudste kind, zoon Thaddeus, in Den Haag gedoopt, twee jaar later volgde zijn dochter Eva. In 1654 verhuisde hij naar Delft. Hij huurde er per 1 november dat jaar brouwerij 'De Slang', ook bekend als 'De Roskam'. Hij huurde de zaak voor zes jaar, maar had het recht het huurcontract al na drie jaar op te zeggen. De zaak floreerde niet. In juli 1657 had hij de hulp nodig van een andere brouwer die borg voor hem moest staan. Uit een document blijkt dat hij zich vier maanden voordat de eerste drie jaar voorbij waren al 'gewesen brouwer' noemde. Tot in elk geval 1667 zou hij in Delft schulden afbetalen.   Van 1656/1657 tot 1660 woonde hij in Warmond en van 1660 tot 1670 in Haarlem, waar hij zijn meest productieve periode beleefde. In 1669 was zijn financiële situatie verbeterd, maar in het voorjaar stierf zijn vrouw. Later dat jaar stierf zijn moeder. Een jaar later stierf zijn vader en verhuisde Steen terug naar Leiden, waar hij de rest van zijn leven zou wonen in het huis dat hij van zijn ouders erfde.  In 1671 werd hij gekozen tot hoofd van het kunstenaarsgilde. In 1672 opende Steen een taveerne 'De Vrede'. Op 22 april 1673 hertrouwde hij met Maria van Egmond. Hij had toen zes kinderen uit zijn eerste huwelijk. Ook Maria was eerder getrouwd geweest en had twee kinderen. Met haar kreeg hij in 1674 een zoon. Zijn schulden liepen in deze periode weer op, nadat de kunstmarkt verslapte als gevolg van het Rampjaar. In 1674 werd hij opnieuw gekozen tot hoofd van het Sint-Lucasgilde. In deze tijd had de schilder vaak gezelschap van Frans van Mieris (I), en volgens Arnold Houbraken en Jacob Campo Weyerman werd die tijd voor een groot deel drinkend doorgebracht.   Steen stierf begin 1679 en werd op 3 februari dat jaar bijgezet in het familiegraf in de Pieterskerk in Leiden. Zijn dochter Catherina trouwde met de zeeschilder Jan Porcellis. Twee zonen van hem werden ook schilder.  De schilderstijl van Steen behoort tot de barok. Het dagelijks leven was Steens belangrijkste onderwerp. Veel van de taferelen waren levendig, zelfs chaotisch en wellustig. Dergelijke taferelen waren zo kenmerkend, dat 'een huishouden van Jan Steen' een veelgebruikt Nederlands gezegde is geworden. Subtiele hints en vele symbolen in zijn schilderijen maken aannemelijk dat Steen de kijker niet zozeer wilde uitnodigen om het getoonde na te bootsen, als wel wilde vermanen. Veel van Steens schilderijen refereren aan oude Nederlandse spreekwoorden of literatuur. Familie van de schilder fungeerde vaak als model. Steen schilderde een aantal zelfportretten. Deze doeken geven geen blijk van al te veel ijdelheid. Op de taferelen ziet men geregeld een klein hondje opduiken, het betreft hier een oud Nederlands hondenras: het kooikerhondje.  Steen heeft zich met veel thema's ingelaten: hij schilderde historische, mythologische en religieuze scènes, portretten, stillevens en natuurtaferelen. Zijn afbeeldingen van kinderen worden geroemd, evenals zijn beheersing van licht en aandacht voor detail, met name in textiel. Steen maakte zo'n 400 schilderijen.  Ook de tijdgenoten van Steen waardeerden zijn werk, met als gevolg dat hij redelijk goed betaald kreeg. Hij had geen leerlingen, maar zijn werk zou voor veel van zijn collega's een bron van inspiratie worden.  Opvallende waardering voor zijn werk had de Duitse dichter Heinrich Heine (1797–1856) die Jan Steen en zijn werk een grote rol liet spelen in het verhaal Aus den Memoiren des Herren Schnabelewopski (1831). In dit verhaal woont een uit Polen afkomstige student theologie in het huis in Leiden waar Steen tien jaar woonde.  Op 1 november 2008 werd een bronzen buste van hem onthuld tegenover de Jan Steenlaan 36 in Warmond, het huis waar de schilder bijna vijf jaar heeft gewoond. Het werd gemaakt door Leidse beeldhouwer Jeroen Spijker. In september 2025 werd het gestolen.  Adolf en Catharina Croeser aan de Oude Delft (1655) · Het dronken paar (1655–1665) · Interieur met een oude vrouw en een jongen (1656–1660) · Het oestereetstertje (1658–1660) · Portret van Jacoba Maria van Wassenaer (1660) · De wijn is een spotter (1660–1669) · Kinderen leren een poes dansen (1660–1679) · Het Driekoningenfeest (1662) · Het Sint-Nicolaasfeest (1665–1668) · Het vrolijke huisgezin (1668) · ""Soo voer gesongen, soo na gepepen"" (1668–1672) · Mozes en de kroon van de farao (1670) · Boerenbruiloft (1672) · Simson beledigd door de Philistijnen (1675–1676)",male,1626,1679,Leiden,Leiden
Harmen Steenwijck,Q724166,"Harmen Steenwijck (Delft, ca. 1612 - Leiden, in of na 1656) was een Nederlands kunstschilder uit de periode van de Gouden Eeuw. Hij vervaardigde enkele genrestukken, maar legde zich voornamelijk toe op stillevens, waaronder een aantal vanitasstillevens, maar ook stillevens in lichte, verzadigde kleuren met vruchten, vis, keuken- en jachtelementen.  De geboorte- en overlijdensdata van de schilder zijn niet met zekerheid bekend. Zijn vader was Evert Harmensz, een Delfts brillenmaker die oorspronkelijk uit Steenwijk kwam. Hij was een broer van Pieter Steenwijck, eveneens stillevenschilder.    Harmen ging in 1628 naar Leiden in de leer bij zijn oom David Bailly. Mogelijk bleef hij daar 5 jaar. Hij werd in 1636 lid van het Delftse Sint-Lucasgilde.  In een getuigenis uit 1637 wordt hij een schutter in de Delftse burgerwacht genoemd. Ook in 1644 getuigt een document van zijn aanwezigheid in Delft. In de periode 1654 reisde hij aan boord van een koopvaardijschip naar Oost-Indië, en kwam het volgende jaar terug. 6 januari 1656 bevestigt een document voor de laatste keer dat hij in Delft aanwezig is.",male,1612,1656,Delft,Leiden
Pieter Steenwijck,Q3388045,"Pieter Steenwijck (Delft, ca. 1615 - na 1656) was een Nederlands kunstschilder uit de periode van de Gouden Eeuw. Hij vervaardigde enkele genrestukken (interieurs), maar legde zich voornamelijk toe op stillevens, waaronder een aantal vanitasstillevens.  De geboorte- en overlijdensdata van de schilder zijn niet met zekerheid bekend. Zijn vader was Evert Harmensz, een Delfts lenzen en brillenmaker die oorspronkelijk uit Steenwijk kwam. Pieter Steenwijck was een broer van Harmen Steenwijck. Zij werden beiden opgeleid door hun oom David Bailly in Leiden. Ze werkten in dezelfde stijl en in hetzelfde genre en deelden een atelier in Delft.  Pieter werd op 10 november 1642 lid van het Sint-Lucasgilde in Delft, maar in 1644 sloot hij zich aan bij het gilde in Leiden. Hij werkte tussen 1652 en 1654  in Den Haag. Een stilleven in de vorm van een allegorie op de dood van admiraal Maarten Harpertszoon Tromp bevindt zich in Museum De Lakenhal in Leiden. Hij leefde nog in 1656, omdat hij in dat jaar een vanitasstilleven (Leiden) geschilderd heeft.",male,1615,1666,Delft,
Hendrik van Steenwijk II,Q709393,"Hendrik van Steenwijk de jongere (soms ook Steenwyck of Steinwick) (±1580, Antwerpen – 1640, Leiden of Den Haag) was een barokschilder van voornamelijk kerkinterieurs. Daarnaast schilderde hij Bijbelse scènes en stillevens.  Van Steenwijck was de zoon van de Nederlandse schilder Hendrik van Steenwijk de Oudere, een van eerste interieurschilders. De familie verhuisde in 1585 naar Frankfurt am Main, waar Van Steenwijk de jongere een gedegen schildersopleiding kreeg van zijn vader. Na de dood van zijn vader in 1603 nam hij het atelier te Frankfurt over Daarna bracht hij een belangrijke periode (1604-'15) van zijn leven door in Antwerpen, waar hij samenwerkte met onder anderen de barokschilders Frans Francken I en Jan Brueghel de Oude.  Van Steenwijk schilderde talrijke imaginaire interieurs, die hij baseerde op de Onze-Lieve-Vrouwekathedraal te Antwerpen. Zijn precisie, kunde en oog voor detail en thematiek hadden invloed op de werken van onder anderen Pieter Neeffs I en latere schilders. In 1615 vestigde hij zich in Londen, waar hij achtergronden schilderde voor Anthony van Dyck en Daniël Mijtens. Omstreeks 1638 verhuisde hij naar Den Haag om hofschilder te worden. Zijn vrouw Susanna van Steenwijk was eveneens een architectuurschilder. Zij verhuisde in 1642 naar Leiden.",male,1580,1649,Antwerp,Leiden
Matthias Stom,Q949627,"Matthias Stom of Stomer (ca. 1600 – na 1652) was een Nederlandse, of mogelijk Vlaamse, schilder en tekenaar, van wie men enkel de werken kent die hij maakte tijdens zijn verblijf in Italië. Hij werd beïnvloed door het werk van niet-Italiaanse volgelingen van Caravaggio in Italië, in het bijzonder zijn Nederlandse volgelingen die men ook wel de Utrechtse Caravaggisten noemt, evenals door Jusepe de Ribera en Rubens. Hij deelde niet de voorkeur van de andere noordelijke caravaggisten voor humoristische, en soms scabreuze, genretaferelen en uitgebreide decoratieve allegorieën, maar gaf de voorkeur aan verhalen uit de bijbel. Hij werkte op verschillende plaatsen in Italië, waar hij het beschermheerschap genoot van zowel religieuze instellingen als prominente leden van de adel.  Terwijl de kunstenaar in het verleden meestal Stomer werd genoemd, wordt nu aangenomen dat zijn eigenlijke naam Stom was, omdat dit de naam is die hij als handtekening gebruikte. Eerder werd gesuggereerd dat zijn naam 'Stom' als bijnaam aan de kunstenaar werd gegeven in de veronderstelling dat hij aan deze handicap leed. Er is echter geen bewijs voor deze stelling.  Er is weinig informatie over zijn leven en, in het bijzonder, er is geen informatie over zijn afkomst en training. Zijn geboorteplaats is niet gedocumenteerd. De Nederlandse kunsthistoricus Godefridus Johannes Hoogewerff schreef in 1942 dat de kunstenaar was geboren in Amersfoort. Hoogewerffs bron voor zijn verklaring is onbekend en onvindbaar. Het gemeentearchief van Amersfoort vermeldt geen Stom.  De familienaam Stom waaronder hij tijdens zijn leven bekend stond, is een Vlaamse naam die in de Zuidelijke Nederlanden veel voorkomt. De meeste mensen die deze naam in de toenmalige Republiek der Zeven Verenigde Nederlanden droegen, waren immigranten uit de Zuidelijke Nederlanden. Het is dus heel goed mogelijk dat Stom zelf Vlaming was en het grootste deel van zijn vroege leven en zelfs carrière in de Zuidelijke Nederlanden doorbracht, of dat hij een émigré (of de zoon van een émigré) naar de Republiek was.  Van oudsher werd aangenomen dat hij een leerling was van Gerard van Honthorst, vooral vanwege de verwantschap van hun stijl. Van Honthorst zelf keerde echter pas in 1620 vanuit Italië terug naar zijn geboortestad Utrecht. Het is onwaarschijnlijk dat Stom al op 20-jarige leeftijd bij van Honthorst in de leer zou zijn gegaan. Dit laat nog de mogelijkheid open dat Stom een aanvullende opleiding kreeg in de werkplaats van van Honthorst, nadat hij eerst elders was opgeleid. Een andere mogelijkheid is dat hij zijn opleiding kreeg bij Hendrick ter Brugghen, een andere vooraanstaande Utrechtse caravaggist, die in 1614 uit Italië was teruggekeerd, of bij andere schilders zoals Joachim Wtewael, Paulus Moreelse of Abraham Bloemaert. Er zijn geen documenten die de leertijd van Stom bewijzen. Als Stom inderdaad een Vlaming was, zou de stijl van zijn werk, die verwantschap vertoont met de vroeg 17de-eeuwse Vlaamse schilderkunst, kunnen wijzen op een opleiding in de Zuidelijke Nederlanden, mogelijk bij de Antwerpse caravaggist Abraham Janssens. Er zijn geen documenten die een dergelijke opleiding ondersteunen.  Het vroegste documentaire bewijs van Stom dateert van 1630, toen een ""Mattheo Stom, fiamengo pittore, di anni 30."" (Matthias Stom, Vlaams schilder van 30 jaar) werd opgetekend, wonend bij de Franse schilder Nicolas Provost in de Strada dell'Olmo, Rome. Zijn toenmalige woning was het voormalige appartement van de Nederlandse schilder Paulus Bor uit Amersfoort, die vier jaar eerder Italië had verlaten. Stom woonde tot 1632 op deze locatie. Op grond van deze gegevens kan de geboorte van Stom rond 1600 worden geplaatst. Het grote altaarstuk van de Maria Hemelvaart met drie heiligen (nu in de kerk van Santa Maria di Lorino in Chiuduno, bij Bergamo in Lombardije) dateert uit de Romeinse tijd. Het schilderij werd gekocht van de schilder Andrea Sacchi in Rome en werd in 1653 door de parochiekerk aangekocht. Volgens sommige kunsthistorici is de figuur van Sint Sebastiaan een zelfportret van de kunstenaar.  Van Rome verhuisde hij naar Napels. Het lijkt erop dat zijn karakteristieke scènes bij kaarslicht met halve figuren, met hun karakteristieke combinatie van elementen uit de werken van Gerrit van Honthorst en Rubens, bijzonder populair waren bij de Napolitaanse clientèle. De gedocumenteerde schilderijen van Stom uit deze tijd tonen geen spoor van interesse in het werk van eigentijdse Napolitaanse kunstenaars. Waarschijnlijk verliet Stom Napels nadat de nieuwigheid van zijn werk was uitgewerkt en hij niet in staat of bereid was zich aan te passen aan nieuwe kunststromingen. In 1640 vestigde hij zich op Sicilië. Hij wordt vermeld in Palermo op Sicilië in 1641, toen hij schilderijen leverde voor de kerken van Caccamo en Monreale. Tijdens zijn verblijf op Sicilië schilderde hij onder meer drie schilderijen voor Antonio Ruffo, de hertog van Messina, die een belangrijk verzamelaar was van Italiaanse, Vlaamse en Nederlandse kunst.  Verschillende van zijn schilderijen bevinden zich in Maltese collecties, wat erop wijst dat Stom mecenassen in Malta had. Het is niet bekend of hij deze werken in Malta heeft geschilderd. Hij was aanwezig bij de doop van zijn onwettige kinderen in Venetië in 1643 en 1645. Hij verliet Venetië, en de kinderen die daar gedoopt werden, na een paar jaar. De laatste schriftelijke vermelding van Stom op Sicilië, dateert van 1649. Daarna is er geen elk spoor van zijn verblijfplaats.  Stom bracht het grootste deel van zijn artistieke leven door in Italië, waar hij ongeveer 200 overgebleven werken produceerde. Zijn onderwerpen zijn voornamelijk verhalen uit het Nieuwe en Oude Testament, schilderijen van heiligen, en in mindere mate scènes uit de klassieke geschiedenis, mythologie en genretaferelen.  De stijl van Stom is erg herkenbaar en daardoor zijn toeschrijvingen aan hem vrij gemakkelijk. Zijn stijl veranderde niet veel gedurende zijn carrière en het is mogelijk dat zijn succes in de verschillende plaatsen waar hij werkte kan worden verklaard door het feit dat hij zijn eigen stijl meebracht die een nieuwigheid was in de plaats waar hij koos om te werken. Er zijn verschillende duidelijke invloeden op zijn werk. De invloed van de Utrechtse Caravaggisten is overduidelijk, en in het bijzonder die van Gerard van Honthorst. Van Honthorst stond in Italië bekend als 'Gherardo della Notte' of 'Gherardo delle Notti' (Gerard van de nacht(en)) vanwege zijn taferelen bij kaarslicht. De werken van Stom maken vaak gebruik van een afgedekte kaars of een andere lichtbron om dramatische clair-obscur effecten te creëren. Er zijn ook invloeden van de Antwerpse barokschool, met name van de vroege navolgers van Caravaggio zoals Rubens en Abraham Janssens. Al deze kunstenaars werden tijdens hun verblijf in Italië beïnvloed door Caravaggio en zijn volgelingen en toonden een voorkeur voor clair-obscur effecten in hun werk.  Stom vertrouwde in zijn werken op een dramatisch clair-obscur, vaak gecreëerd door een enkele lichtbron zoals een kaars. De kleuren rood en geel overheersen. De dramatiek van zijn taferelen wordt benadrukt door de levendige gebaren en uitdrukkingen van de figuren. Typisch is het gebruik van levensgrote, halflange figuren die van dichtbij worden afgebeeld om de kijker in de actie te trekken. In tegenstelling tot Caravaggio, die zijn figuren in sfeervol licht en schaduw plaatst, verlicht Stom zijn scènes meestal met de felle gloed van een kaars of een andere lichtbron die meestal bedekt is. De hoofden van zijn figuren zijn buitengewoon levendig en hebben vaak een persoonlijke, zelfs portretachtige kwaliteit. De huid van de figuren is zo geschilderd dat ze een kleiachtige uitstraling krijgt. De expressiviteit wordt nog versterkt door de gerimpelde, gegroefde gelaatstrekken die in sterk clair-obscur zijn gehuld. De figuren in zijn werken tonen een sterke psychologische intensiteit.",male,1600,,Amersfoort,Sicily
Dirk Stoop,Q2149283,"Dirck Stoop (Utrecht, ca. 1610 - aldaar, 1686) was een Nederlands kunstschilder, tekenaar en etser uit de periode van de Gouden Eeuw. Hij vervaardigde onder meer portretten en stadsgezichten, maar vooral landschappen, vaak met ruiters en jachttaferelen, en afbeeldingen van gevechten en veldslagen.  Stoop was een zoon van de glasschilder Willem Jansz. Stoop, die vermoedelijk ook zijn leermeester was. Hij was een broer van de schilder Maerten Stoop. Dircks vader was ook de eerste leermeester van Abraham Diepraam.  In dat kader vermeldt schilder en biograaf Arnold Houbraken Dirck in het voorbijgaan in zijn werk De groote schouburgh der Nederlantsche konstschilders en schilderessen (1718) als ""den braven Paardeschilder Dirk Stoop"".  Dirck Stoop verbleef herhaaldelijk in het buitenland. In de periode 1635 - 1645 zou hij in Italië zijn geweest waarna hij terugkeerde naar Utrecht. In 1661 - 1662 bevond hij zich aan het hof in Portugal. In 1662 - 1665 werkte hij in Engeland. Hij schilderde een weergave van een ruiterparade door Londen van Karel II in 1661 en een portret van diens echtgenote Catharina van Bragança.  In de periode 1667 - 1674 verbleef hij in Hamburg, waarna hij opnieuw terugkeerde naar Utrecht.  Koninklijke Musea voor Schone Kunsten van België, Brussel  National Portrait Gallery, London:  Statens Museum for Kunst, Kopenhagen:  Art Institute Chicago :  Rijksmuseum Amsterdam",male,1610,1686,Utrecht,Utrecht
Abraham Storck,Q330635,"Abraham Storck (of Sturckenburg) (gedoopt Amsterdam, 17 april 1644– begraven aldaar, 8 april 1708) was een Nederlands kunstschilder, tekenaar en graveur behorend tot de Hollandse School. Hij schilderde voornamelijk schepen, maar had altijd aandacht voor de passagiers of de toevallige toeschouwers. Van Storck zijn verder bekend: allegorieën, veduti of mediterrane stadsgezichten (geïnspireerd op het werk van Jan Baptist Weenix), marines en landschappen. De riviergezichten zijn afkomstig van zijn broer. Storck schilderde ook een zelfportret. en slechts een gering aantal zeeslagen.  Storck was de jongste zoon van de uit Wesel afkomstige Jan Jansz Sturck of Johannes Storck (1603-1673) en de jongste broer van Johannes Storck (1629-1673) en Jacobus Storck (1641-1711). Zijn moeder was Teuntje Jacobs. Hij werd gedoopt in de Noorderkerk.  Aanvankelijk werkte hij in het atelier van zijn vader, een fijnschilder. Het is ook mogelijk dat hij bij Jan Abrahamsz. van Beerstraten een opleiding kreeg, want zijn oudste broer trouwde met een schoonzuster van de schilder op de Rozengracht. Zijn eerste gesigneerde werken zouden al van 1666 dateren. In 1670 reisde hij met zijn broer langs de Rijn tot in Duitsland. Na het overlijden van zijn vader in 1673, namen hij (en zijn broer?) de zaak over. In 1688 was hij lid van het Sint-Lucasgilde. Storck werkte samen met Ludolf Bakhuizen bij wie ook Hendrick Dubbels werkzaam was geweest. In 1694 trouwde hij met de weduwe van een chirurgijn, Neeltje Pieters van Meyservelt. Hij woonde tot 1702 in de Tuinstraat in de Jordaan. Aan het einde van zijn leven woonde hij in de Grote Kattenburgerstraat, niet ver van het Zeemagazijn en de VOC op Oostenburg.  Zijn werk is van historisch belang vanwege het bezoek van tsaar Peter de Grote in 1697 aan Amsterdam en de bouw van het fregat Pieter en Paul. In december 1704 tekende hij de binnenkomst van de John Churchill, de eerste hertog van Marlborough op de Amstel.",male,1644,1708,Amsterdam,Amsterdam
Jacobus Storck,Q1810534,"Jacobus Storck (Amsterdam, 8 september 1641 - aldaar, na 1692) was een Nederlands kunstschilder uit de periode van de Gouden Eeuw. Hij vervaardigde een combinatie van rivier- en stadsgezichten, vrijwel steeds met schepen, en enkele italianiserende kustgezichten en capriccio's (fantasiegezichten, samengesteld uit niet in werkelijkheid bij elkaar horende onderdelen).  Storck maakte deel uit van een kunstenaarsgezin. Hij was de middelste van drie zonen van de kunstschilder Jan Jansz. Sturck. Deze veranderde zijn naam later naar Sturckenburch, een naam die zijn zoons aanvankelijk ook gebruikten, maar later noemden zij zich Storck of Sturck. Van de oudste zoon, Johannes (ca. 1630 - 1673) zijn, voor zover bekend, geen werken bewaard gebleven. De jongste zoon was Abraham Storck (1644 - 1708). Deze was evenals Jacobus marineschilder. Zij deelden een kennelijke voorkeur voor het weergeven van schepen.   Jacobus oudst bekende gedateerde werken, beide uit 1662, tonen respectievelijk de Montelbaanstoren en een gezicht op de Amsterdamse Overtoom. Hij trouwde in 1668 met een nicht van de vrouw van Jan Abrahamsz. Beerstraaten. Rond 1670 maakte Jacobus, waarschijnlijk samen met zijn broer Abraham, een reis langs de Rijn. Vanuit het gebied bij Schenkenschanz trokken zij zuidwaarts tot aan Aschaffenburg. Op basis van schetsen die zij onderweg maakten, vervaardigden zij later schilderijen. Er zijn werken met datering bekend tot 1687, maar zijn naam ontbreekt op de ledenlijst van het Amsterdamse Sint-Lucasgilde uit 1688. De schilderijen van Jacobus Storck tonen een beperkt aantal terugkerende motieven gedurende zijn gehele carrière. Hij maakte regelmatig stadsgezichten met de karakteristieke Amsterdamse gebouwen. Ook dorpen in de omgeving, zoals Maarssen en Ouderkerk aan de Amstel, waren geliefde onderwerpen. Naast de talrijke Rijngezichten schilderde Storck ook mediterrane havengezichten. Hij geldt als een typische productieschilder, die waarschijnlijk met behulp van gestandaardiseerde methoden meerdere varianten van dezelfde voorstelling vervaardigde.   Van deze twee broers wordt het werk van Abraham het hoogst aangeslagen.  Mogelijk werkten de broers in hetzelfde atelier en het monogram JA op enkele werken kan aanduiden dat zij samen aan een schilderij hebben gewerkt.  Jacobus Storck was in elk geval actief in Amsterdam in de periode 1662 - 1686. Zijn exacte sterfdatum is niet bekend.",male,1641,1692,Amsterdam,Amsterdam
Juriaen van Streeck,Q2072325,"Juriaan van Streek (ook Juriaen van Streeck, gedoopt Amsterdam, 29 februari 1632 - aldaar, begraven 12 juni 1687) was een Nederlands kunstschilder en tekenaar uit de periode van de Gouden Eeuw. Hij vervaardigde portretten, genrestukken en (voornamelijk) stillevens.  Van Streeck was een zoon van Hendrick Claesse van Streeck en Annetje Jurriaens. Hij was een navolger van het werk van Willem Kalf en Barend van der Meer. Werk van Van Streek bevindt (of bevond) zich in musea in onder andere Aken, Göteborg, Keulen, Leiden (Lakenhal), Moskou (Poesjkinmuseum), München, Parijs (Louvre en Musée des Arts Décoratifs), Princeton, Rotterdam (Boijmans Van Beuningen), Sint-Petersburg (Hermitage), Schwerin, Stockholm en Wenen.  Houbraken vermeldt dat hij met name bekwaam was in het weergeven van vanitas-elementen, waaronder schedels, dode dieren, boeken, brieven, muziekinstrumenten en dergelijke. Volgens Bredius behoorden zijn latere stillevens tot de beste werken van de Hollandse schilders.  Van Streek trouwde in 1653 met Grietje Claesdr. Klock. Een van hun zonen - Hendrik - werd door zijn vader tot schilder opgeleid.",male,1632,1687,Amsterdam,Amsterdam
Christiaen Striep,Q5109234,"Christiaen Striep, ook geschreven als Kristiaan en Strijp/Streep (Den Bosch, 1633/34 - Amsterdam, september 1673), was een Nederlandse kunstschilder.  Striep werd geboren in Den Bosch en woonde en werkte in Amsterdam. Behalve dat hij in 1655 in de laatste stad trouwde en daar sindsdien ook werkte, is er niet veel over zijn leven bekend.  Hij schilderde insecten en stillevens van vruchten en planten (""distels en kruiden""). Er zijn meerdere werken van hem bekend die geen van alle een datering hebben. Hij volgde de stijl van schilders als Otto Marcelis en Willem Kalf, en was mogelijk een leerling van de laatste. Abraham de Heusch leerde bij hem het schildersvak.",male,1633,1673,'s-Hertogenbosch,Amsterdam
Ernst Stuven,Q993109,"Ernst Stuven (Hamburg, ca. 1657 - Rotterdam, 1712) was een uit Duitsland afkomstig en in Nederland actief kunstschilder uit de periode van de Gouden Eeuw. Hij specialiseerde zich met name op het gebied van stillevens met bloemen en vruchten.  Stuven ging eerst in de leer bij de Duitse schilder Georg Hainz, die zijn talent ontdekte. In 1675 vertrok hij naar Amsterdam in het voetspoor van portretschilder Johannes Voorhout. Hij voelde zich echter meer aangetrokken tot de schilderkunst van bloemen en andere stillevens en ging in de leer bij Willem van Aelst en Abraham Mignon.  Ernst Stuven was een man met een zeer opvliegend karakter, zoals blijkt uit Arnold Houbrakens beschrijving in diens werk De groote schouburgh der Nederlantsche konstschilders en schilderessen. Hij mishandelde zijn leerling Willem Grasdorp zodanig dat deze met de hulp van politie ontzet moest worden. Stuven werd veroordeeld tot een straf van twaalf jaar in het Rasphuis in Amsterdam.  Na het uitzitten van zijn straf vertrok hij naar Rotterdam, waar, zoals Houbraken zegt: hy aldaar eindelyk zynen veragtelyken levensloop geëindigt heeft.",male,1657,1712,Hamburg,Rotterdam
Abraham Susenier,Q279127,"Abraham Susenier (Leiden, ca. 1620- Dordrecht, na 1666) was een Nederlands kunstschilder uit de periode van de Gouden Eeuw. Hij vervaardigde landschappen en zeegezichten, waarvan er slechts enkele bewaard zijn gebleven, maar voornamelijk stillevens.  Hij was veelzijdig in de keuze van zijn thema's, zoals blijkt uit een 17e-eeuwse inventarislijst waarin werken vermeld staan als ""'een viswyfken', 'twee lantschappen', 'de stadt Dor­d[r­ech]t' en 'een swaen'"". Ook de stillevens variëren en tonen onder meer bloemen, vruchten, vissen, kreeften en schelpen. Ook maakte hij zogenaamde 'ontbijtjes' en vanitasstillevens, zoals hiernaast afgebeeld.  Over het leven van Susenier is weinig bekend. Vanaf ca. 1640 bevond hij zich in Den Haag, in 1646 vestigde hij zich in Dordrecht, waar hij zijn verdere leven zou blijven wonen en werken. Kort na zijn aankomst in de stad werd hij lid van het pas opgerichte plaatselijke Sint-Lucasgilde.  De schilder gebruikte op zijn werken het monogram 'AB S', waardoor zijn werk in het verleden wel werd toegeschreven aan Abraham Steenwyck of aan Abraham van Beijeren. Pas in de vroege 20e eeuw werden de werken geïdentificeerd als de zijne.",male,1620,1672,Leiden,Dordrecht
Herman van Swanevelt,Q875164,"Herman van Swanevelt (Woerden, 1603 - Parijs, 1655) was een Nederlands kunst- en frescoschilder, etser en uitgever, die voornamelijk in Frankrijk en Italië werkte. Hij was een van de eersten die landschappen schilderde om het landschap en niet zozeer om er Bijbelse of mythologische figuren in te plaatsen. Zijn figuren, herders met kudden en reizigers met pakezels, zijn klein, maar goed geproportioneerd. Steeds wist hij op subtiele wijze de lichtval op verschillende tijden van de dag af te beelden: zonsopgang, zonsondergang, of juist het in vol zonlicht badende middaguur.   In de jaren 30 van de 17e eeuw legde hij in zijn landschappen een belangrijke link tussen de vroegere Nederlandse Italianisanten, zoals Paul Bril, Cornelis van Poelenburgh en Bartholomeus Breenbergh, en de tweede generatie waartoe Jan Both en Nicolaes Berchem behoorden.   Swanevelt kwam uit een artistieke familie, zijn overgrootvader was Lucas van Leyden, maar het is onduidelijk bij wie hij zijn opleiding kreeg. Zijn eerste gesigneerde schilderij maakte hij in 1623 in Parijs. In 1629 verhuisde hij naar Rome, waar hij vele landschappen schilderde. Zijn werk was erg populair bij de Romeinen. De machtige Antonio Barberini en het Vaticaan gaven hem opdrachten. In het Palazzo Pamphili zijn fresco's van hem geweest; hij werkte ook regelmatig op koper, een meer duurzaam materiaal.   Swanevelt was lid van de Bentvueghels, een broederschap van kunstenaars en kreeg de bijnaam 'Eremiet' omdat hij graag in z'n eentje te midden van afgelegen ruïnes werkte. Niettemin is zijn werk goed te herkennen omdat hij meer aandacht aan het landschap besteedde.  Samen met Claude Lorrain en Nicolas Poussin beschilderde hij in opdracht van Filips IV van Spanje het buitenverblijf Buen Retiro bij Madrid. In 1641 keerde Van Swanevelt terug naar Parijs, waar hij zich in 1644 liet naturaliseren. Hij werkte samen met Jan Asselijn, die ook in Parijs verbleef, aan de decoratie van Hôtel Lambert. Swanevelt trok nog enkele keren naar Woerden om zijn familie te bezoeken, ook reisde hij opnieuw naar Rome.   In 1650 trouwde hij met Suzanne Rousseau. Hij genoot de bescherming van kardinaal Richelieu en Lodewijk XIV en in 1651 werd hij lid van de ""Académie Royale de Peinture et de Sculpture"". In zijn latere jaren legde Van Swanevelt zich toe op de prentkunst en de verkoop van series. Swanevelt stierf in de Rue du Temple, waar hij in zijn appartement - in de Joodse buurt - een verzameling schilderijen, etsen, prenten bijeen had gebracht.  Blankert, A. et al. (2007) Het zuiden tegemoet. De landschappen van Herman van Swanevelt 1603 - 1655.",male,1603,1655,Woerden,Paris
Abraham Lambertsz van den Tempel,Q330210,"Abraham Lambertsz. van den Tempel (Leeuwarden, ca. 1622 - Amsterdam, 8 oktober 1672) was een succesvolle Nederlandse kunstschilder van portretten, allegorieën en Bijbelse voorstellingen.  Abraham was de zoon van Lambert Jacobsz, een schilder die zich vanuit Amsterdam in Leeuwarden had gevestigd als ondernemer en kunsthandelaar en voorganger bij de doopsgezinden. Na de dood van zijn vader in 1636 vertrok Abraham naar Amsterdam. Samen met zijn broer vestigde hij zich als lakenhandelaar.  Hij kreeg zijn opleiding samen met Jan van Noordt en Jan de Baen bij Jacob Backer. Na vier jaar vertrok hij naar Leiden. Daar was hij woonachtig in een pand met een tempel in de gevel en trouwde in 1647.  Op 10 maart 1648 richtte hij het Leidse Sint Lucasgilde op, samen met Gabriel Metsu, Jan Steen, Joris van Schooten, David Bailly en Pieter de Ring. Hij schilderde drie werken voor de Leidse Lakenhal.  Zijn leerlingen waren Frans van Mieris, Michiel van Musscher, Carel de Moor en Ary de Vois. Bij zijn inschrijving als student wiskunde aan de Universiteit van Leiden op 7 februari 1653 zei hij 30 jaar oud te zijn. Van den Tempel was hoofdman en deken van het gilde, maar in 1660 was hij terug in Amsterdam en concurreerde met Bartholomeus van der Helst.  Als kunstkenner werd hij ingeschakeld bij het beoordelen van 35 Italiaanse schilderijen die door Gerrit Uylenburgh waren verkocht aan Frederik Willem van Brandenburg, de keurvorst van Brandenburg.",male,1622,1672,Leeuwarden,Amsterdam
Jan Tengnagel,Q2862503,"Jan Tengnagel (Amsterdam, ca. 1584 – Amsterdam, 1631) was een Nederlandse kunstschilder en tekenaar tijdens de Gouden Eeuw.  Tengnagel behoorde tot een groep post-maniëristische schilders van historiestukken in het begin van de 17e eeuw die van grote invloed waren op Rembrandt van Rijn en daarom de Pre-Rembrandtisten genoemd worden. Pre-Rembrandtisten is eigenlijk een wat ongelukkige term waarmee de historieschilders worden aangeduid die in Amsterdam werkzaam waren voordat Rembrandt (1606-1669) zich in 1631 definitief in de stad vestigde. De bekendste van hen, ook al in zijn eigen tijd, was de schilder Pieter Lastman (1583-1633), die duidelijk een spilfunctie in deze groep vervulde. Deze groep schilders was vooral beïnvloed door het werk van Adam Elsheimer. Bekende Pre-Rembrandtisten waren Jan Pynas(ca. 1583-1631), diens jongere broer Jacob Pynas (ca. 1585-1660), hun beider zwager Jan Tengnagel en Rembrandts leermeester Pieter Lastman. Rembrandt ging omstreeks 1624 een half jaar bij Lastman in de leer om te worden opgeleid tot historieschilder. Het werk van Tennagel en de andere Pre-Rembrandtisten heeft een sleutelrol gespeeld in de ontwikkeling van het Amsterdamse historiestuk in de eerste decennia van de 17e eeuw.  Werk van Tengnagel is uiterst schaars. Zijn oeuvre omvat dan ook niet meer dan zo'n 20 schilderijen, waarvan er enkel alleen van afbeeldingen bekend zijn. Tengnagels historiestukken zijn slechts zeer beperkt in openbare Nederlandse verzamelingen vertegenwoordigd.  Het Rembrandthuis te Amsterdam is het enige museum ter wereld waar een groot aantal werken van de Pre-Rembrandtisten permanent te zien is. Rijksmuseum in Amsterdam heeft twee werken van Tengnagel: Vertumnus en Pomona (1617) en het schuttersstuk Schuttersstuk met de maaltijd van de zeventien schutters van de Handboogdoelen onder kapitein Geurt van Beuningen en Pieter Hoefijzer (1613). Daarnaast hangt werk van Tengnagel in onder meer in het Louvre in Parijs en de National Gallery of Art in Washington, D.C.  De uit een geslacht van kooplieden het oude adellijke geslacht Gansneb genaamd Tengnagel stammende Jan Tengnagel is op 9 september 1584 in de Oude Kerk in Amsterdam Nederduits hervormd gedoopt. Van moederszijde was hij in de verte verwant aan Peter Paul Rubens (1577-1640) en de dichter Roemer Visscher (1547-1620).  Vermoed wordt dat Tengnagel in de leer is geweest bij Frans Badens (1571-1618), een schilder die bij zijn tijdgenoten in hoog aanzien stond maar van wie bijna geen enkel werk bewaard is gebleven. Evenals deze laatste ondernam ook Tengnagel een reis naar Italië in het jaar 1608 om inspiratie op te doen.  Drie jaar later trouwde hij in de Nieuwe Kerk te Amsterdam met de van oorsprong katholieke Meijnsje Simonsdr. Pynas (1591-1643), zuster van de schilders Jan en Jacob Pynas. Hun zoon Mattheus Gansneb Tengnagel(1613-1652) werd een prominente Amsterdamse dichter en toneelschrijver. Een tweede zoon, Jan Gansneb Tengnagel, was baljuw (schout) van Naarden en schreef een treurspel over de verwoesting van deze stad in 1572. De jongste zoon, Simon, was predikant.  In 1612 wordt Tengnagel sergeant van de Handboogdoelen. Zijn beeltenis is bewaard gebleven op het groepsportret van de schuttersmaaltijd van zijn compagnie. Hij woonde in de Sint Antoniesbreestraat, een buurt waar veel schilders woonden, onder wie Pieter Lastman. In 1616 werd Tengnagel voor twee jaar tot deken van het St. Lucasgilde gekozen. Als kunstenaar schijnt hij een buitengewoon goede naam te hebben gehad. Dat blijkt ook uit twee geschriften uit die periode. In 1618 werd Tengnagel genoemd in de proloog van het Toneelstuk Melibéa van de dichter en schrijver Theodore Rodenburgh(1574-1644) als een van de eminente kunstenaars van de stad Amsterdam. Ook heeft Balthasar Gerbier (1592-1667) in zijn klaagzang ter gelegenheid van het overlijden van Hendrick Goltzius (1558-1617) Tengnagel gerekend tot de belangrijkste Amsterdamse kunstenaars. Hij was een machtig man in Amsterdam. Na afloop van zijn termijn als deken van het Sint Lucasgilde (1618) legde Tengnagel zich steeds meer toe op functies in het openbare leven. Zo diende hij vanaf 1625 tot zijn dood als substituut-(=plaatsvervangend) schout van de stad Amsterdam. Zijn jaarwedde bedroeg van nu af aan 800 gulden en daarin was zijn aandeel in de opgelegde boetes nog niet inbegrepen. Na 1619 staat Tengnagel in notariële akten nog slechts eenmaal vermeld als schilder. Vanaf ongeveer 1625 stopte Tengnagel met schilderen, blijkbaar om zich geheel aan zijn politieke carrière te wijden. Zijn laatst bekende werk dateert uit 1624- Democritus/Heracritus, verblijfplaats onbekend. In 1629 heeft hij een groot pand aan de Herengracht gekocht waar hij tot zijn dood heeft gewoond.  Jan Tengnagel stierf in 1635 en werd begraven op 23 maart in de Nieuwe Kerk te Amsterdam.",male,1584,1631,Amsterdam,Amsterdam
Augustinus Terwesten,Q2234746,"Augustinus Terwesten (I) (Den Haag, 4 mei 1649 – Berlijn, 21 januari 1711) was een Nederlands schilder, graveur en tekenaar behorend tot de Hollandse School.  Hij was een broer van Elias en Mattheus Terwesten en was van 1664 tot 1690 werkzaam in zijn geboortestad Den Haag, waar hij les kreeg van Willem Doudijns en Willem Nicolaes. Omstreeks het Rampjaar 1672 vertrok hij via Duitsland naar Rome, waar hij ongeveer drie jaar verbleef. In 1677 keerde hij via Venetië, Frankrijk en Engeland terug naar Den Haag, waar hij in 1678 aankwam. Omstreeks 1682 (?) richtte hij samen met een aantal andere Haagse schilders de tekenacademie van de Confrerie Pictura op. Op 12 april 1692 werd hij in dienst genomen als hofschilder door keurvorst Frederik III van Brandenburg, de latere koning in Pruisen. In 1696 was hij een van de medeoprichters van de Berlijnse kunstacademie.  Terwesten was leraar van zijn beide broers, Ezaias en Mattheus, maar ook van Frans Beeldemaker, Nikolaus Bruno Belau, Andries Bertoen, Jacobus Bisschop, Nicolaes Hooft, Cornelis Michiarus en een zekere Sandbeeck.  Van Terwesten zijn onder meer bekend: allegorieën, historiestukken, portretten en architectuurstukken.",male,1649,1711,The Hague,Berlin
Mattheus Terwesten,Q1889803,"Mattheus Terwesten (ook: Matthaeus Terwesten) (Den Haag, 23 februari 1670 – aldaar, 11 juni 1757) was een Nederlands schilder en tekenaar. Hij was hofschilder van de koning van Pruisen en professor aan de koninklijke kunstacademie in Berlijn.  Terwesten was werkzaam vanaf 1690 in Den Haag, waar hij opgeleid werd door Willem Doudijns, Daniël Mijtens (II) en zijn oudere broer, Augustinus Terwesten. Ook zou hij in Den Haag samengewerkt hebben met de schilder Pieter Hardimé. Omstreeks 1695 reisde hij via Berlijn naar Rome, waar hij tot 1699 bleef. In 1707 bracht Terwesten schilderingen aan in de Koepel van Fagel in Den Haag. In 1710 was hij hofschilder in dienst van Frederik I van Pruisen in Berlijn, waar hij tevens professor was aan de koninklijke kunstacademie was. Later keerde hij terug naar Den Haag, waar hij in 1757 overleed.  Van Terwesten zijn onder meer allegorieën, historiestukken, portretten en architectuurstukken bekend. Hij was leraar van Herman Diederik Cuipers, Pieter van Cuyck (I), Jan van Gool, Johan Graham, Hendrik van Hulst, Jacob van Nachenius, Andries Storck en zijn twee zoons, Augustinus Terwesten (II) en Pieter Terwesten.",male,1670,1757,The Hague,Berlin
Domenicus van Tol,Q2220654,"Domenicus of Dominicus van Tol (Bodegraven, ca. 1635 - Leiden, 1676) was een Nederlands kunstschilder uit de periode van de Gouden Eeuw. Hij vervaardigde genrestukken en portretten.  Van Tol was een neef (oomzegger), leerling en navolger van Gerrit Dou en wordt gerekend tot de kring van de 'Leidse fijnschilders'. Hij werkte in de stijl en thematiek van zijn leermeester en kopieerde een aantal van diens werken. Elementen uit werk van Dou (en andere Leidse fijnschilders) integreerde hij in zijn eigen werken, zoals het afbeelden van figuren onder een nisvormige stenen boog en het toepassen van de clair-obscurtechniek. Hij was hierin zo bedreven dat zijn werk soms werd verward met dat van Dou zelf. Zijn techniek werd  als zodanig gekenschetst dat zijn werk door sommigen zelfs hoger werd aangeslagen dan dat van de uiterst precies werkende Dou.  Van Tol was in Leiden werkzaam vanaf omstreeks 1664, het jaar waarin hij zich inschreef bij het plaatselijke Sint-Lucasgilde. In 1670 ging hij in ondertrouw met de Leidse Maria Pollion, waarna het paar verhuisde naar Utrecht. Van 1672 tot 1675 verbleven zij in Amsterdam en kregen een zoon, Simon Petrus van Tol, die predikant zou worden. Vervolgens keerden ze terug naar Leiden. Van Tol overleed het jaar daarop en werd begraven op 26 december 1676.",male,1635,1676,Bodegraven,Leiden
Jacob Toorenvliet,Q663613,"Jacob Toorenvliet (Leiden, 1640 - Oegstgeest, 3 januari 1719) was een Nederlandse kunstschilder en etser. Hij wordt beschouwd als een vertegenwoordiger van de Leidse fijnschilders.  Jacob Toorenvliet werd op 1 juli 1640 in de Hooglandse Kerk te Leiden gedoopt. Zijn vader en leraar was Abraham Toorenvliet, een gerespecteerd glaskunstenaar en kunstleraar. Jacob studeerde samen met Frans van Mieris de Oudere en Matthijs Naiveu. Wat later genoot hij zijn opleiding bij Gerard Dou, zijn vaders zwager. In 1659 ging hij op Grand tour.  Toorenvliet werkte in Wenen in 1663 en in Rome in 1669. Tussen 1670 en 1673 woonde en werkte hij in Venetië, met een korte onderbreking in 1671 toen hij weer in Rome verbleef. Hier werd hij lid van de Bentvueghels, een soort broederschap van voornamelijk uit Noord- en Zuid-Nederland afkomstige kunstenaars in Rome. Opvallend en uniek werk uit zijn Venetiaanse periode zijn de schilderijen waarop Joden centraal staan.   Na de dood van zijn twee zonen (1678 en 1679) en het uitbreken van de pest, keerde Jacob terug naar Leiden, waar hij lid werd van het Sint-Lucasgilde. Hier ontmoette hij zijn tweede vrouw, Susanna Verhulst. Met haar verhuisde hij naar Amsterdam, waar ze twee kinderen kregen. Omstreeks 1694 richtte hij samen met de kunstenaars Willem van Mieris en Carel de Moor een tekenacademie in Leiden op.",male,1640,1719,Leiden,Oegstgeest
Johannes van der Beeck,Q2459649,"Johannes Torrentius, latinisering van Johannes Symoonisz. van der Beeck, ook Jan Simonsz. van der Beeck of Jan Symonsz. Torrentius genoemd (Amsterdam, 1588 of 1589 – begraven aldaar, 17 februari 1644), was een Nederlands kunstschilder, behorend tot de Hollandse School.  Hij wordt vermeld in 1612, toen hij in Amsterdam in het huwelijk trad. Later verhuisde hij naar Haarlem. Hij was berucht om wat beschouwd werd als een liederlijke levenswijze. Hij was een trouw bezoeker van dronkemansgelagen in herbergen in Amsterdam, Haarlem, Leiden, Den Haag en Delft, waarbij getrouwde vrouwen niet veilig voor hem waren. Uit inventarislijsten uit zijn tijd blijkt dat hij veel naakten schilderde en een voorkeur had voor macabere onderwerpen. Hij schuwde seksuele provocaties niet, zoals een schilderij van een vrouw die urineert in het oor van een man.  De schout van Haarlem deed hem een proces aan. Hij werd vanwege het erotische karakter van veel van zijn taferelen en misschien ook vanwege zijn uitbundige levensstijl beschuldigd van anabaptisme, davidjorisme en lidmaatschap van de rozenkruisers, een beweging die door het Hof van Holland werd vervolgd. Hij ontkende lid te zijn van zo'n sekte, ook tijdens de martelingen waaraan hij tijdens het proces onderworpen werd. Twee puriteinse dominees in Haarlem, Gideon Sonnevelt en Henricus van der Linden, schrokken er niet voor terug getuigen om te kopen en getuigenissen op te rakelen van wel 15 jaar oud. In 1627 werd hij veroordeeld tot 20 jaar gevangenisstraf. Ook verbrandde de beul alle schilderijen die hij van de veroordeelde kon vinden.  De Leeuwarder apotheker en latere onderkoopman Jeronimus Cornelisz van het VOC-schip Batavia, een aantal jaren woonachtig in Haarlem, vertrok daar vlak na het proces tegen Torrentius. Vermoed wordt dat hij deel uitmaakte van de kringen rondom de schilder.  Door inmenging van stadhouder Frederik Hendrik van Oranje, de ambassadeur van Oostenrijk en koning Karel I van Engeland – bewonderaars van zijn werk – kreeg Torrentius na twee jaar pardon op voorwaarde dat hij het land definitief verliet. Hij werd hij naar Engeland gehaald als hofschilder, maar zijn productie bleef beperkt, wat te maken had met zijn intensieve werkwijze en misschien ook met het feit dat hij nooit geheel herstelde van de tortuur. In de woelige laatste regeringsjaren van Karel I verloor hij zijn koninklijk pensioen en keerde hij clandestien terug naar Amsterdam. Hij werd er opnieuw aangehouden en gemarteld. Blijkbaar stierf hij berooid maar in vrijheid terwijl hij bij zijn moeder woonde.  Van Torrentius bestaat nog één stilleven uit 1614 (afgezien van een aquarel uit 1615 in een vriendenboek), nadat zijn werken in Haarlem in opdracht van de beul waren verbrand. Werken van hofschilder Torrentius die zich mogelijk bevonden in het kunstbezit van Karel I van Engeland, zijn spoorloos sinds diens onthoofding in 1649. Dat geldt dus ook voor het schilderij Jezus met de Farizeeën en de overspelige vrouw dat Torrentius in Londen maakte, waarop hij de hoofdschuldigen aan zijn vervolging zou hebben afgebeeld in de gedaanten van de sinistere figuren der Farizeeën.  Het enig bewaard gebleven schilderij van de hand van Torrentius is in de twintigste eeuw toevallig teruggevonden. Het is gerestaureerd en hangt in het Rijksmuseum Amsterdam. Dit Emblematisch stilleven met kan, glas, kruik en breidel op paneel uit 1614 symboliseert de matigheid, een van de zeven deugden. De tekst op het schilderij luidt ""Wat buyten maet bestaet in 't onmaets quaat vergaet"", wat bij commentatoren enige verbazing heeft gewekt gezien Torrentius' onmatige levensstijl. De voorstelling op het schilderij vertoont gelijkenis met de gravure op het titelblad van zowel Sinnepoppen als Brabbeling van Roemer Visscher uit hetzelfde jaar, waardoor geopperd is dat beide Amsterdammers in dezelfde kringen verkeerden en mogelijk elkaar inspireerden. De suggestie dat beiden rozenkruisers zouden zijn geweest, is inmiddels afdoende weerlegd.  In de documentaire Mysterious Masterpiece: Cold Case Torrentius (2016) wordt het Emblematisch stilleven opnieuw onderzocht. De filmmakers laten een internationaal gezelschap experts aan het woord over de raadselachtige techniek en de dramatische levensloop van Torrentius. Er komt technisch onderzoek in beeld dat nieuwe inzichten oplevert over de werkwijze van de schilder, al kan op niet alle vragen naar zijn techniek antwoord gegeven worden.",male,1589,1644,Amsterdam,Amsterdam
Jan Treck,Q863887,"Jan Treck (Amsterdam, ca. 1606 - aldaar, 1652) was een Nederlands kunstschilder uit de periode van de Gouden Eeuw. Hij vervaardigde uitsluitend stillevens.  Treck was rond 1623 enige tijd in de leer bij zijn zwager Jan Jansz. den Uyl, die in 1619 met Trecks zuster Geertruid was getrouwd. Zijn werk toont dan ook lange tijd invloeden van Den Uyl, zelfs zodanig dat hun werken weleens met elkaar verward werden. Ook werd hij beïnvloed door het werk van Pieter Claesz. en Willem Claesz. Heda, wat niet verwonderlijk is, want zij waren beiden belangrijke vertegenwoordigers van het genre.  Er is slechts een klein aantal werken van hem bekend. Het eerste dateert uit 1641, na de dood van Den Uyl. Een werk uit 1640 is gesigneerd door beide schilders, wat kan betekenen dat Treck het schilderij na het overlijden van zijn zwager heeft voltooid. Latere schilderijen tonen bewerkingen door Simon Luttichuys en Willem Kalf, een van zijn navolgers. Een opvallend kenmerk van de werken is het relatief geringe aantal afgebeelde voorwerpen, vaak voorzien van een gevouwen servet.  Na de dood van zijn zwager nam Treck de zorg op zich voor zijn weduwe en kinderen tot zij hertrouwde. Hij overleed in Amsterdam in september 1652.",male,1606,1652,Amsterdam,Amsterdam
Cornelis Troost,Q2627927,"Cornelis Troost (Amsterdam, 8 oktober 1696 - aldaar, 7 maart 1750) is een van de weinige 18e-eeuwse Nederlandse schilders die werkelijk origineel genoemd kan worden. In zijn tijd, beter bekend als de pruikentijd, borduurden de meeste Hollandse schilders voort op het stramien van de Gouden Eeuw. Troost ontwikkelde een eigen, sterk satirische stijl, waarmee hij het leven in de huiskamers en op straat te kijk zette. Het werk van Cornelis Troost vertoont overeenkomsten met dat van zijn Engelse tijdgenoot William Hogarth.  Cornelis Troost was de zoon van Jan Troost, aanvankelijk curator van de Desolate Boedelkamer, die naar Oost-Indië vertrok als boekhouder van de VOC en daar omstreeks 1719 overleed. Zijn moeder was Barbara Meebeeck Kruijwage, die in december 1699 overleed. Zijn vader ging op 7 mei 1700 in Amsterdam in ondertrouw met Aletta van der Beek. Cornelis werd opgeleid tot toneelspeler en werkte tussen 1719 en 1724 in de Nieuwe Amsterdamse Schouwburg die in 1665 had plaatsgemaakt voor de Schouwburg van Van Campen. In 1723 ging hij in de leer bij de portretschilder Arnold Boonen.  Aan het begin van zijn carrière schilderde hij vooral portretten, waarbij de pruiken opvallen die destijds werden gedragen. De opdracht tot het schilderen van de Inspecteurs van het Collegium Medicum maakte hem op slag bekend. In 1728 schilderde hij zijn Anatomische les van Professor Roëll; in 1735 de portretten van Herman Boerhaave en van Mr Isaac Sweers; in 1736 van Jeronimus Tonneman; in 1741 van Johan Jacob Mauricius, gouverneur-generaal van Suriname.  Later begon hij toneelscènes en satires op drinkende gezelschappen te schilderen, zoals de vijf pastels (NELRI) in het Mauritshuis. Vanaf 1740 schilderde hij ook militaire scènes. Een andere specialiteit van Troost zijn schilderijen van het idyllische buitenleven. Vrolijke boeren lijken hun dagen dansend, zingend of vissend door te brengen. Troost schilderde eveneens een ringstaartmaki, toen een zeldzaam dier.  Cornelis Troost woonde bijna zijn hele leven in Amsterdam, hij heeft ook een korte tijd in Zwolle gewoond en trouwde daar op 18 december 1720 met Maria van Duijn, een toneelspeelster. Het echtpaar liet acht dochters dopen in Amsterdam, onder wie de schilderes Sara Troost. Hij was de schoonvader van de beroemde kunstverzamelaar, graveur en houthandelaar/makelaar Cornelis Ploos van Amstel. Hij bewoonde tot 1741 een pand op de Achtergracht, vervolgens huurde hij Amstel 268, maar stierf op Prinsengracht 1093. Cornelis Troost werd begraven in de Nieuwe Kerk.  Hij was een neef van Jan Hendrik Troost van Groenendoelen, die eigenaar was van een behangselfabriek.  In de Amsterdamse wijk De Pijp, met straatnamen van 17e- en 18e-eeuwse schilders, bevinden zich het Cornelis Troostplein en de Cornelis Trooststraat.",male,1696,1750,Amsterdam,Amsterdam
Rombout van Troyen,Q1703432,"Rombout van Troyen (Amsterdam, 1605 - na 1657) was een Nederlands kunstschilder en tekenaar uit de periode van de Gouden Eeuw. Hij vervaardigde italianiserende landschappen (hoewel hij zelf nooit in Italië is geweest), fantasiebouwwerken, Bijbelse en mythologische taferelen, waarbij de gebeurtenissen zich vaak afspelen in ondergrondse grotten en spelonken. ""...vermakelyke Italiaansche Landgezigten, en eigen verzonnen bouwvallige Paleizen, en geestige doorgezigten van onderaartsche spelonken"", zoals Arnold Houbraken opmerkt.  Van Troyen was zeven jaar lang in de leer bij Jan Pynas en werd ook door diens stijl en die van Pynas' broer Jacob beïnvloed. Ook ondervond hij wat de Italiaanse landschappen betreft de invloed van Bartholomeus Breenbergh, die wel zelf in Italië was geweest. Na zijn leerperiode vestigde hij zich als zelfstandig kunstenaar in Amsterdam.  In 1655 vertrok hij naar Leeuwarden, waar hij tot 1657 werkzaam was. Hij is tweemaal getrouwd geweest en had twee dochters. Het is onbekend waar en wanneer hij overleden is.",male,1605,1655,Amsterdam,Amsterdam
Werner van den Valckert,Q7983530,"Werner Jacobsz. van den Valckert (Den Haag, ca. 1580 – Amsterdam, in of na 1627) was een schilder uit de Noordelijke Nederlanden.  Volgens Houbraken was hij Van den Valckert een leerling van Hendrick Goltzius. Hij werkte vermoedelijk rond 1600-1612 op het atelier van de Haagse glasschilder Cornelis Sybertsz. Monicx van Montfoort. In 1605 trouwde hij met diens dochter Jannetje Cornelis van Montfoort. Het stel kocht een aantal jaren later een woning aan de Nieuwe Schoolstraat. In 1614 vestigde Van den Valckert zich in Amsterdam. Hij schilderde allegorieën, historiestukken en portretten. Hij maakte onder meer een portret van keizer Caligula (1621) voor een reeks van twaalf keizerportretten, waaraan onder anderen ook Rubens meewerkte. In 1623 schilderde hij een portret van een familie die de caritas uitbeeldt. Hij zette zichzelf in de linkerbovenhoek als de evangelist Lucas, patroonheilige van de schilders. Hij schilderde een aantal regentenstukken, waaronder het schilderij 'Drie regentessen en de binnenmoeder van het Leprozenhuis te Amsterdam' (1624).  Van den Valckert is vermoedelijk in of na 1627 in Amsterdam overleden. Als hij echter identiek is aan de in Delft aangetroffen plateelschilder Warnaer van den Valkert, dan is hij in 1644 in Delft overleden.",male,1585,1635,The Hague,Amsterdam
Rochus van Veen,Q691352,"Rochus van Veen (ook wel Rocho van Veen) (Beverwijk, circa 1640 – aldaar 1693?) was een Nederlandse kunstschilder.  De Utrechtse architect en verzamelaar Christiaan Kramm vermeldt dat Van Veen begonnen is als glasschilder. In de biografie geschreven door Arnold Houbraken wordt Van Veen beschreven als een schilder die met name Noord-Hollandse planten, vogels en insecten schilderde met waterverf op papier of perkament.   Van Veen woonde het grootste deel van zijn leven in Beverwijk. Bij zijn huwelijk met Jacomijntje Gerrits Wildeman woonde hij echter in Utrecht. Hij is de zoon van IJsenout van Veen, advocaat bij het Hof van Holland. Het echtpaar had twee zoons onder wie IJsenhout en vermoedelijk ook een dochter, Cornelia.",male,1630,1693,Beverwijk,Beverwijk
Adriaen van de Velde,Q367741,"Adriaen van de Velde (gedoopt Amsterdam, 30 november 1636 – begraven aldaar, 21 januari 1672) was een Nederlands schilder gespecialiseerd in landschappen, strandgezichten, idyllische dierstukken, Bijbelse historiestukken, en portretten.  Hij verzorgde figuren in de landschappen van andere schilders.   Hij was de zoon van Willem van de Velde, de Oude en een broer van Willem van de Velde, de Jonge. Volgens Arnold Houbraken begon Van de Velde al op jonge leeftijd te schilderen met de pennen en penselen van zijn drie jaar oudere broer. Hij beschilderde de bedstede met een melkboer.  Van de Velde wilde geen zeeschilder worden en werd opgeleid in de studio van Jan Wynants, de landschapsschilder, waar hij Philips Wouwerman ontmoette, van wie men aanneemt dat deze Adriaan hielp in zijn studies over dieren. Hij zou ook een aanzienlijke invloed op zijn kunst gehad hebben.   Nadat Van de Velde aanzienlijke vooruitgang boekte, werd hij snel in dienst gesteld om figuren in de landschappen van zijn meester te schilderen, en deed hetzelfde voor Meindert Hobbema, Jacob van Ruisdael, Jan van der Heyden, Adriaen Hendricksz. Verboom en Frederik de Moucheron.  In 1657 trouwde hij met de katholieke Maria Ouderkerk; hij woonde toen nog bij zijn vader in Amsterdam in de Korte Koningstraat op de Lastage. In 1662 woonde hij in de Kalverstraat, in een deel toen bekend als Schapenmarkt. Het echtpaar liet zes kinderen dopen in verschillende schuilkerken, o.a. op de Oudezijds Achterburgwal bij de Huidevettersteeg. Van de Velde was tamelijk welgesteld en leende geld uit of stond borg.  Buiten zijn schilderijen, waarvan bijna tweehonderd zijn teruggevonden, maakte hij ongeveer twintig etsen, waarvan verschillende rond zijn veertiende levensjaar werden gemaakt. Ze zijn simpel, maar aangenaam om naar te kijken, en vallen op door de grote directheid van zijn methode en zekerheid. In 1667 kocht hij enige prenten van Jan Hackaert.",male,1636,1672,Amsterdam,Amsterdam
Esaias van de Velde,Q467361,"Esaias van de Velde (gedoopt Amsterdam, 17 mei 1587 – begraven Den Haag, 18 november 1630) was een Nederlands schilder, graveur en tekenaar behorend tot de Hollandse School.  Hij was zoon en leerling van Hans van de Velde (Antwerpen, 1552 – Amsterdam, 1609). Ook zou hij leerling geweest zijn van Gillis van Coninxloo (III) en David Vinckboons. Na het overlijden van zijn vader verhuisde hij naar Haarlem, waar hij in 1612 ingeschreven werd bij het Sint-Lucasgilde. Ook was hij in Haarlem in 1617 en 1618 lid van een rederijkerskamer. Op 10 oktober 1618 werd hij ingeschreven bij het Haagse schildersgilde. In Den Haag werkte hij samen met Bartholomeus van Bassen en Pieter Anthonisz. van Groenewegen, zo voorzag hij architectuurstukken van Van Bassen van figuren.  Van de Velde was leraar van Jan van Goyen, Pieter van Laer, Jan Martszen de Jonge en Pieter de Neyn. Ook liet hij minstens twee zoons na, Esaias II van de Velde (1615-voor 1681) en Anthony II van de Velde (1617-1672).  Van Van de Velde zijn onder meer bekend: genrestukken, landschappen en portretten.",male,1587,1630,Amsterdam,The Hague
Jan van de Velde,Q473684,"Jan van de Velde (1593 - Enkhuizen, 1641) was een Nederlands kunstschilder, tekenaar en bovenal prentkunstenaar uit de periode van de Gouden Eeuw. Hij was een zoon van de oorspronkelijk uit Antwerpen afkomstige kalligraaf Jan van de Velde (I) en de vader en leermeester van de stillevenschilder Jan van de Velde (III). Er zijn bronnen die aangeven dat Jan een broer was van Esaias van de Velde. Aannemelijker is het echter dat hij een neef van hem was.  Van de Velde werd geboren in Rotterdam of Delft. Hij ging in de leer bij Jacob Matham in Haarlem en werd daar in 1614 lid van het plaatselijke Sint-Lucasgilde. Hij vervaardigde onder meer portretten, maar verwierf vooral faam als tekenaar en etser van landschappen. Zijn werk beïnvloedde andere meesters in het genre, onder wie Rembrandt.  Vanaf 1636 was hij werkzaam in Enkhuizen, waar hij op 4 november 1641 werd begraven.",male,1593,1641,Rotterdam,Enkhuizen
Jan Jansz van de Velde,Q473744,"Jan Jansz. van de Velde (Haarlem, 1620 - Enkhuizen, 1662) was een Nederlands kunstschilder, prentkunstenaar en tekenaar uit de periode van de Gouden Eeuw. Hij was gespecialiseerd in de vervaardiging van stillevens.   Jan van de Velde maakte deel uit van een kunstenaarsfamilie waartoe ook Esaias van de Velde behoorde. Hij was een zoon van de schilder en prentkunstenaar Jan van de Velde (II) en een kleinzoon van de kalligraaf Jan van de Velde (I).  Van de Velde ging op 23-jarige leeftijd in 1643 in Amsterdam in ondertrouw met Diewertje Willems. Werk van hem is bekend uit de periode 1639 tot 1662. Een van zijn eerste gedateerde werken was vermoedelijk een samenwerking met de portret- en stillevenschilder Roelof Koets, met wie hij vaker zou samenwerken. Zijn vroege werk vertoont stilistisch en inhoudelijk de invloed van de vermaarde stillevenschilders Pieter Claesz. en Willem Claesz. Heda.  Hij werd, mogelijk samen met zijn vader, de leermeester van de kalligraaf Nicolaes Bodding van Laer, een jongere broer van de landschapsschilders Roeland en Pieter van Laer.  Van de Velde werd op 10 juli 1662 begraven in de Westerkerk in Enkhuizen.",male,1620,1662,Haarlem,Enkhuizen
Willem van de Velde the Elder,Q722912,"Willem van de Velde (Leiden, circa 1611 - Greenwich, 13 december 1693) was een Nederlands kunstschilder van voornamelijk marines. Zijn zonen, Willem van de Velde de Jonge en Adriaen van de Velde (1636-1672) waren ook schilders.  Willem van de Velde de Oude werd in Leiden geboren als de zoon van een Vlaamse schipper, Willem Willemszoon van de Velde. Hij raakte al op jonge leeftijd door het werk van zijn vader bekend met de scheepvaart. Het is onbekend wanneer hij precies met schilderen begon, maar begin jaren dertig van de zeventiende eeuw startte hij een schildersatelier in Amsterdam. Van de Velde was hiernaartoe verhuisd met zijn vrouw Judick van Leeuwen en hun pasgeboren zoon Willem.  Van de Velde sloeg qua schilderstijl een andere weg in dan Hendrik Cornelisz. Vroom. Van de Velde maakte monochrome penschilderijen die met veel precisie de schepen en zeeslagen in beeld brachten. Hij kreeg vanuit verschillende hoeken opdrachten voor zijn werk, waaronder van de Staten-Generaal. Zo maakte hij bijvoorbeeld ook prenten van de overwinning in de Zeeslag bij Duins. Ten tijde van de periode van de Ware Vrijheid werd Van de Velde ingezet als officiële oorlogskunstenaar. Zo bracht hij in 1653 boodschappen over naar Maarten Harpertszoon Tromp voor hij in beeld en geschrift ooggetuigenverslagen maakte van de zeeslagen. Van de Velde voer in totaal zesmaal mee met de Nederlandse vloten tijdens de Engels-Nederlandse oorlogen.  In 1657 woonde hij in Amsterdam aan de Korte Koningstraat op de Lastage. Toen Cosimo III de' Medici in 1668 langs kwam woonde hij aan de Amstel. In 1672, aan het begin van de Derde Nederlands-Engelse Oorlog, verhuisde hij met zijn zoon Willem naar Engeland, waar hij in dienst trad van Karel II van Engeland. Deze betaalde hen beiden honderd pond per jaar. Ook hier werd hij aangesteld als officiële oorlogskunstenaar en voer hij met de vloten mee naar de Eerste en Tweede Slag bij Schooneveld. Naast schilderijen maakte Van de Velde ook ontwerpen voor wandkleden van zeeslagen voor Jacobus, Hertog van York. Twee van deze werden in 2021 aangekocht door het Scheepvaartmuseum in Amsterdam.  Na de troonsbestijging van Willem III van Oranje als koning van Engeland werd de koninklijke toelage voor de Van de Veldes geschrapt. Hij overleed op 13 december 1693 en drie dagen later werd hij begraven in de kerk van St. James Piccadilly in Londen.",male,1611,1693,Leiden,Greenwich
Willem van de Velde the Younger,Q432266,"Willem van de Velde, de Jonge (Leiden, 1633 – Londen, 6 april 1707) was een Nederlandse schilder die net als zijn vader, Willem van de Velde de Oude was gespecialiseerd in marines. Hij was de broer van Adriaen van de Velde, een landschapschilder.  Willem van de Velde werd opgeleid door zijn vader, waarna hij op vijftienjarige leeftijd in de leer ging bij de gereputeerde zeeschilder Simon de Vlieger. Willem werd al snel beroemd. Hij was een tegenhanger van zijn vader Willem van de Velde de Oude, wiens werk wordt gekenmerkt door monochroom realisme. Willem van de Velde was actief in Amsterdam, waar hij woonde met zijn gezin. Hij schilderde in het begin meestal rustige zeegezichten met groepen vissersboten voor de kust.  In 1672, aan het begin van de Derde Engels-Nederlandse Oorlog, ten gevolge van de economische ineenstorting door de Franse invasie, verhuisde hij samen met zijn vader naar Londen. Daar koos hij voor andere onderwerpen. Hij concentreerde zich op scheepsportretten van de koninklijke Engelse jachten en van oorlogsbodems. Twee jaar later, in 1674, werd hij aangesteld door Karel II van Engeland, om voor een salaris van 100 pond voor hem te komen werken. Hij schilderde zeeslagen, vaak op basis van zijn vaders tekeningen. De hertog van York, de latere koning Jacobus II van Engeland, was een van zijn beschermheren. Willem van de Velde woonde eerst in Queen's House in Greenwich en verhuisde in 1691 naar Westminster.  Zijn naam was spoedig gemaakt in Engeland. Zijn schilderijen van de Engelse vloot hingen aan de muren van het koninklijk hof. Hij werd in Engeland spoedig beschouwd als een van de grootste marineschilders van zijn tijd. Zijn werken waren zeer duur en hij vergaarde hierdoor een aanzienlijk fortuin. De Engelsen kochten zoveel mogelijk de werken op die hij in Holland en elders had gemaakt. Hierdoor werden ze zo zeldzaam dat ze in één jaar in prijs verdubbelden. Zijn latere werken zetten de toon van de Engelse marineschilderijen in de 18de eeuw.  Het beste van Van de Velde zijn de delicate en afgewerkte verbeeldingen van de Hollandse kust met Nederlandse scheepvaart. Ook de tuigage van de schepen en de vele figuren zijn gedetailleerd en correct weergegeven. De schilder wist zowel de kalme als de stormachtige zee zeer goed af te beelden.",male,1633,1707,Leiden,Greenwich
Jacob Jansz van Velsen,Q2352953,"Jacob Jansz. van Velsen (Delft, ca. 1597 - Amsterdam, 16 september 1656) was een Nederlands kunstschilder uit de periode van de Gouden Eeuw. Hij vervaardigde voornamelijk genrestukken, veelal van elegante gezelschappen in een interieur.   Van het leven van de schilder is weinig bekend. Hij was de zoon van Jan Jacobsz van Velsen en Janntegen Jansdr van der Hooch. 18 April 1625 werd hij lid van het Delftse Sint-Lucasgilde. Hij was van eenvoudige komaf, zijn moeder moest zijn entreegeld in drie termijnen afbetalen,  maar hij trouwde in 1626 de zeer welgestelde weduwe van Joost Hesemansz, waardoor hij niet van zijn kunst hoefde te leven en zich ook aan andere hobby's kon wijden. Hij woonde zijn hele leven in Delft, maar stierf in Amsterdam. Hij kreeg een grootse begrafenis in Delft. Hij bezat verschillende huizen in en buiten Delft, zo'n 150 schilderijen en een aanzienlijke collectie porselein en naturalia.   Van Velsen werkte in de stijl van Anthonie Palamedesz., maar of hij bij hem in de leer is geweest is niet bekend.",male,1597,1656,Delft,Amsterdam
Adriaen van de Venne,Q367865,"Adriaen Pietersz. van de Venne ('t Woudt, gedoopt op 22 april 1590 – Den Haag, 12 november 1662) was een Nederlands kunstschilder, grisailleschilder, miniatuurschilder, graveur, tekenaar, dichter en uitgever.  Zijn ouders waren Pieter van de Venne en Jannetgen Beunincx, en hij was de broer van de drukker Jan Pietersz. van de Venne. Hij was leerling van Jeronymus van Diest (I) en Simon de Valck. In 1605 schreef hij zich in als student in Leiden en in 1607 wordt hij vermeld in Antwerpen. Van 1608 tot 1625 woonde hij in Middelburg, waar hij in 1614 trouwde met Elisabeth de Pours. Ze kregen drie kinderen die de volwassenheid bereikten. In 1625 vestigde hij zich weer in Den Haag, waar hij dat jaar toegelaten werd tot het Haagse Sint-Lucasgilde. In 1656 was Van de Venne een van de oprichters van de Confrerie Pictura.  Zijn werk bestaat uit onder meer genrestukken, historiestukken, landschappen, portretten en architectuurstukken. Hij was ook leraar van Sybrand van Beest, Leonard Bramer en van zijn twee zoons, Huijbregt en Pieter van de Venne.   Van de Venne was een nagevolger van kunstenaars als Jan Brueghel (I) en Gillis van Coninxloo, en had invloed op schilders als Antoine Lenain en François Ryckhals.",male,1589,1662,Delft,The Hague
Huijbregt van de Venne,Q2215204,"Huijbregt van de Venne, ook Hubertus of Hubrecht van de Venne genoemd, (Den Haag, ca. 1634-1635 – tussen 1682 en 1702) was een Nederlands schilder.  Hij was een zoon en leerling van Adriaen Pietersz. van de Venne en broer van Pieter van de Venne. Hij kreeg zijn opleiding van zijn vader, die zelf een vooraanstaand schilder was. Hij ontwikkelde zich tot schilder, met een specialisatie in grisailleschilderkunst. Vanaf 1660 was hij actief in Den Haag, waar hij in 1665 lid werd van de Confrerie Pictura.",male,1634,1682,The Hague,
Pieter van de Venne,Q2789416,"Pieter van de Venne (ook van der Venne) (Middelburg, ? – begraven Den Haag, 5 september 1657) was een Nederlands schilder.  Zowel historische als moderne bronnen zijn niet eenduidig over de biografische gegevens van deze schilder. Het RKD geeft voor hem als geboortedatum: 30 juni 1624. Tevens wordt hij beschouwd als een zoon en leerling van Adriaen Pietersz. van de Venne en als de oudere broer van Huijbregt van de Venne. Omstreeks 1640 zou hij zich vestigen in Den Haag, waar hij lid was van het Sint-Lucasgilde.   Meer eenduidige in diverse bronnen is dat een Pieter van de Venne betrokken was bij de oprichting van de Confrerie Pictura, als afsplitsing van het Lucasgilde, in 1656.   Van de Venne wordt gezien als een bescheiden meester uit zijn periode. Van hem zijn stillevens bekend met het thema bloemen, schelpen en groenten en fruit.  De Benezit Dictionary of Artists benoemd dat Pieter van de Venne in Den Haag studeerde onder Evert van der Maes in 1618. Gezien de leeftijd van Adriaen van de Venne op dat moment, negenentwintig' is het volgens Benezit aannemelijker dat Pieter een jongere broer is van Adriaen..  Uit: De levens en werken der Hollandsche en Vlaamsche kunstschilders, beeldhouwers, graveurs en bouwmeesters, van den vroegsten tot op onzen tijd, uit 1857, wordt een vergelijkbare theorie aangehouden, namelijk dat Pieter een broer was van Adriaen. Maar nu vanuit de gedachte dat deze Pieter niet de vader van Adriaen zou kunnen zijn.",male,1615,1657,Middelburg,The Hague
Cornelis Verelst,Q2332903,"Cornelis Verelst (Amsterdam, 1667 - Londen, 1734) was een uit Nederland afkomstige maar voornamelijk in Engeland werkzame schilder van bloemstillevens.  Verelst was de zoon van Herman en de broer van Maria Verelst. Als zodanig maakt hij deel uit van een dynastie van kunstenaars die werd ingezet door stamvader Pieter Hermansz. Verelst. Zijn ooms waren Simon en Johannes Verelst. Ook zijn zoon William Verelst behoorde tot het kunstenaarsgeslacht.  Cornelis Verelst werkte in de stijl van zijn oom Simon.",male,1667,1734,Amsterdam,London
Herman Verelst,Q639001,"Herman Verelst (Dordrecht of Rotterdam, 1641 of 1642 - Londen, 1702) was een Nederlands kunstschilder en tekenaar. Hij vervaardigde religieuze taferelen, stillevens en portretten.  Verelst was de oudste zoon van Pieter Hermansz. Verelst, die ook zijn leermeester was. Zijn broers Simon en Johannes Verelst waren eveneens kunstschilder. Ook zijn kinderen Cornelis en Maria en zijn kleinzoon William Verelst behoorden tot de kunstenaarsdynastie.  Herman Verelst was lid van het Haagse Sint-Lucasgilde en van het mede door zijn vader opgerichte Haagse genootschap Confrerie Pictura. Tussen ongeveer 1667 en 1670 woonde en werkte hij in Amsterdam. Daarna ondernam hij een reis door Europa en bezocht achtereenvolgens Ljubljana (1678),  Italië (1680) en Wenen. In 1683 vestigde hij zich, net als zijn oudere broer, in Londen.  Hij was de leermeester van de eveneens uit Den Haag afkomstige Louis Michiel en van zijn dochter Maria.",male,1641,1690,Dordrecht,London
John Verelst,Q2256169,"Johannes Verelst (Den Haag, ged. 29 oktober 1648 - Londen, 7 maart 1734) was een Nederlands kunstschilder. Hij vervaardigde allegorische voorstellingen, portretten en stillevens. Wat de stillevens betreft is het niet altijd duidelijk of deze van Johannes zijn of van zijn broer Simon.  Verelst was de jongste zoon van Pieter Hermansz. Verelst, die ook zijn leermeester was. Zijn broers Simon en Herman Verelst waren eveneens kunstschilder. Ook Hermans kinderen Cornelis en Maria en diens kleinzoon William Verelst behoorden tot de kunstenaarsdynastie.  Hij vestigde zich in 1691 in Londen, evenals zijn broers, en overleed er in 1734.",male,1648,1734,The Hague,London
Pieter Hermansz Verelst,Q324280,"Pieter Hermansz. Verelst (Dordrecht, ca. 1618 - ca. 1678) was een Nederlands kunstschilder en tekenaar. Op latere leeftijd werd hij ook brouwer in Hulst. Hij was de stamvader van een aantal generaties kunstenaars.  Verelst was een leerling van Jacob Gerritsz. Cuyp en van Gerrit Dou. Hij was actief in de periode 1638 tot ongeveer 1671. Hierna gaf hij vermoedelijk het schilderen op om het brouwersvak te leren. Hij was lid van het Dordtse Sint-Lucasgilde en was in 1656 medeoprichter van het Haagse genootschap Confrerie Pictura. De kunstenaar vervaardigde portretten, stillevens en genrestukken met boerentaferelen.  Verelst was de leermeester van een aantal andere schilders, onder wie zijn drie zoons, Herman, Simon en Johannes Verelst. Andere nazaten waren zijn kleinkinderen Cornelis en Maria en zijn achterkleinzoon William Verelst.",male,1618,1668,Dordrecht,Hulst
Simon Pietersz Verelst,Q2012839,"Simon Pietersz. Verelst (Den Haag, ged. 21 september 1644 - Londen, 1710?) was een Nederlands kunstschilder. Hij vervaardigde stillevens en portretten.  Verelst was de tweede zoon van Pieter Hermansz. Verelst, die ook zijn leermeester was. Zijn broers Herman en Johannes Verelst waren eveneens kunstschilder. Ook Hermans kinderen Cornelis en Maria en diens kleinzoon William Verelst behoorden tot de kunstenaarsdynastie.  Simon Verelst was actief in Den Haag en Voorburg vanaf 1663. Hij was er lid van het mede door zijn vader opgerichte Haagse genootschap Confrerie Pictura. In 1668 ging Verelst, die zichzelf 'de God van de bloemen' noemde, naar Londen. Daar liet hij zich door zijn patroon, de hertog van Buckingham, overhalen om naast stillevens ook portretten te schilderen.  Hij was de leermeester van de eveneens uit Den Haag afkomstige Louis Michiel en van zijn nichtje Maria.",male,1644,1721,The Hague,London
Jan Verkolje,Q120609,"Johannes Verkolje (I) of Vercolje (Amsterdam, 9 februari 1650 - Delft, april 1693) was een schilder van portretten, genrestukken, en een graveur van mezzotints. Zijn composities getuigen van smaak; zijn werk, in het bijzonder de behandeling van stoffen, is uitstekend; zijn specialiteit, is een zilverachtige toon. Ondanks de kwaliteit — hij wordt gewaardeerd voor zijn elegante stijl en finesse — is Verkolje tamelijk onbekend gebleven.  Johannes Verkolje was de zoon van de slotenmaker Benjamin Jacobsz. en Marije Tonnes (of Theunes). Het echtpaar woonde aanvankelijk in de Wolvenstraat. Nog hetzelfde jaar, eind december, werd zijn broer Jacob geboren. Vrijwel alle kinderen werden gedoopt in de dichtbijgelegen Nieuwezijds Kapel. Omdat hij als een jongen drie jaar lang aan bed was gekluisterd na een ongeval aan zijn voet, bracht hij veel tijd door met kijken naar gravures. Deze bezigheid leidde hem naar de kunst. Bronckhorst, destijds een bekend etser, zou daarbij een rol kunnen hebben gespeeld.  Volgens Arnold Houbraken, een tijdgenoot en auteur van biografieën, was Verkolje een wonderkind. Hij had hij zich de kunst van het perspectieftekenen binnen een maand eigen gemaakt. Verkolje was een half jaar leerling van Jan Andrea Lievens. Na het overlijden van de schilder Gerrit Pietersz. van Zijl maakte hij enkele van zijn werken af; ze werden met succes verkocht en Verkolje kreeg naam.   In 1672 vestigde de jongeman zich via Schipluiden in Delft, en trouwde daar in oktober met Judith Voorheul. Het echtpaar kreeg acht kinderen, drie stierven jong.  In 1673 werd Verkolje lid van het Delftse Sint-Lucasgilde en was tussen 1677 en 1688 enkele malen hun hoofdman. Hij was de schilder van de Delftse elite. Verkolje lijkt het meest bekend van zijn portret van Antonie van Leeuwenhoek. Hij schilderde onder meer de Delftse kunstverzamelaar Johan de la Faille en zijn vrouw, de kinderen van Pieter Paulusz. Teding van Berckhout en Gerard Brandt. Het Rijksmuseum bezit veel werk, onder andere een portret van zijn zuster Margriet. Op diverse schilderijen komen Turkse of Perzische tapijten voor. Zijn zonen Jan en Nicolaas Verkolje, Thomas van der Wilt, Albertus van der Burch, Willem Verschuring en Joan van der Spriet waren bij hem in de leer.  Johannes Verkolje stierf in april 1693 en hij werd 8 mei begraven te Delft.",male,1650,1693,Amsterdam,Delft
Johannes Vermeer,Q41264,"Johannes[noot 1] Vermeer (gedoopt in Delft, 31 oktober 1632 – aldaar, 15 december 1675) was een Nederlands kunstschilder in de Gouden Eeuw.   Samen met Rembrandt van Rijn en Frans Hals wordt Vermeer gezien als een van de grootste schilders uit de zeventiende eeuw.  Vermeer had een voorkeur voor tijdloze, ingetogen momenten. Hij blijft raadselachtig vanwege de onnavolgbare kleurstelling en het verbijsterende lichtgehalte. Vermeers schilderijen, meestal genrestukken en een paar historiestukken, allegorieën en stadsgezichten, onderscheiden zich door een subtiel kleurgebruik en een ideale compositie. Hij gebruikte soms dure pigmenten en had een grote voorkeur voor ultramarijn en loodtingeel.  Het overgeleverde oeuvre van Vermeer is bescheiden. Er worden 34-37 schilderijen aan hem toegeschreven. Tot de bekendste behoren Het melkmeisje, Gezicht op Delft en Meisje met de parel. Gedurende de negentiende eeuw, een tijd van toenemende belangstelling voor zijn werk, werden enkele schilderijen van andere kunstenaars ten onrechte aan hem toegeschreven.  Vermeer werd op 31 oktober 1632 in de Nederduits-gereformeerde Nieuwe Kerk in Delft gedoopt als 'Joannis'.[noot 2] Een geboortedatum is niet bekend. Zijn moeder heette Digna Baltens[noot 3] (Antwerpen, circa 1596) en zijn vader heette Reynier Jansz. Vanaf 1631 was Reynier Jansz zowel herbergier als kunsthandelaar.[noot 4] In het ouderlijk huis aan de Voldersgracht in Delft dreven Johannes Vermeers ouders de herberg De Vliegende Vos.[noot 5] In 1641 verhuisde Vermeer met zijn ouders en oudere zus Geertruy naar het huis Mechelen aan de Markt in Delft, op de hoek van de Oude Manhuissteeg.[noot 6], waar eveneens een herberg bestierd werd.  Bij wie Vermeer in de leer ging is onbekend. Hij is in zijn vroege werk beïnvloed door het werk van Utrechtse Caravaggisten. Omdat zijn vroegste werken groot opgezette historiestukken zijn – een genre dat in die tijd in veel hoger aanzien stond dan portretten en landschappen – lijkt het waarschijnlijk dat hij werd opgeleid door een schilder van dergelijk werk. Onder de mogelijke leermeesters bevindt zich Abraham Bloemaert, die in Utrecht werkte, en die verre familie was van zijn latere schoonmoeder. Men vermoedt dat Vermeers kleurenpalet invloed ondergaan heeft van Hendrick ter Brugghen. Of Vermeer als onderdeel van zijn opleiding ook een reis naar Italië ondernam, wat destijds niet ongebruikelijk was, is onbekend. Ook Delftse schilders als Carel Fabritius, Leonard Bramer, getuige en onderhandelaar bij zijn huwelijk, en Christiaen van Couwenbergh zijn genoemd als mogelijke leermeesters. Hun stijl is echter anders en Vermeer lijkt zijn eigen weg te zijn gegaan.  Op 20 april 1653 trouwde Vermeer in Schipluiden met Catharina Bolnes. Vermeer was waarschijnlijk calvinistisch opgevoed, hoewel de familie geen lidmaat van de gereformeerde, publieke kerk van de Republiek was. Om met Catharina te kunnen trouwen ging Vermeer over tot het rooms-katholieke geloof. Zijn vrome en overtuigd katholieke schoonmoeder, Maria Thins, afkomstig uit een rijke Goudse familie van handelaren in bakstenen, ging met het huwelijk akkoord na bemiddeling door de schilder Leonard Bramer.[noot 7]  In december 1653 werd Vermeer lid van het Sint Lucasgilde, waarvan hij viermaal hoofdman zou worden (1662/1663 en 1670/1671). Net als zijn vader en veel collega's handelde Vermeer in schilderijen, maar hij beschouwde zichzelf vooral als schilder. Vermeer trok rond 1660 in bij zijn schoonmoeder aan de Oude Langendijk, die een pand bewoonde met elf kamers naast een katholieke schuilkerk. Daar werkte Vermeer in zijn atelier op de eerste verdieping. Toen de Franse kunstverzamelaar en diplomaat Balthasar de Monconys op 3 augustus 1663 het atelier van Vermeer bezocht, had de schilder geen enkel voltooid schilderij in huis. De Fransman werd naar een Delftse bakker gestuurd die een Vermeer in zijn bezit had. De prijs die de bakker ervoor betaald had – ""600 livres"" – vond De Monconys absurd hoog. Deze bakker is waarschijnlijk dezelfde als de meester-bakker Hendrick van Buyten (1632-1701), die na Vermeers dood als onderpand voor een nog openstaande schuld van ruim 600 gulden aan geleverd brood twee schilderijen van Vermeers weduwe accepteerde, te weten twee personagien waeraff d'eene een brief sitt en schrijft, mogelijk Schrijvende vrouw met dienstbode en een personagie spelende op een cyter, wat zou kunnen duiden op De gitaarspeelster.  In tijden van crisis steunde Maria Thins haar dochter en schoonzoon, maar Vermeer klopte ook aan bij de Delftse verzamelaar Pieter Claesz van Ruijven, die hem 200 gulden leende in 1657. Het is ook mogelijk dat Van Ruijven het werk van Vermeer opkocht en zijn mecenas is geweest. In 1664 werd Vermeer lid van de schutterij, maar onduidelijk is welke functie hij daar kreeg. Hij zal geen officiersfunctie hebben bekleed, omdat deze voor katholieken verboden was.  In het Rampjaar (1672) stortte ook de kunstmarkt in; scholen en winkels waren gesloten vanwege de Hollandse oorlog. Maria Thins, die huizen en landerijen bezat bij Schoonhoven, had eveneens minder inkomsten, omdat dit gebied als onderdeel van de Hollandse Waterlinie onder water was gezet. Vermeer, die voor zijn inkomsten afhankelijk was van de verkoop van schilderijen, verkocht in deze periode weinig. Hij verviel in somberheid en in december 1675 stortte Vermeer in. Het is niet duidelijk wat er precies aan de hand was, maar hij overleed anderhalve dag later. Hij werd op 16 december begraven in de Oude Kerk. Zijn kist werd gedragen door veertien dragers en begeleid door ""één poos klokgelui"", een uitvaart die duidt op weelde, maar die mogelijk betaald werd door zijn schoonmoeder, Maria Thins. Vermeer liet elf kinderen na, van wie er nog tien minderjarig waren. Zijn oudste zoon, Johannes jr., zou priester worden. Het echtpaar kreeg in totaal vijftien kinderen, van wie er vier jong stierven. Niet alleen de jongste, Ignatius, droeg een uitgesproken katholieke naam, ook de dochters Elizabeth en Maria. De lijst van bezittingen die na zijn dood werd opgesteld, maakt melding van schilderijen, stoelen, wiegen en bedden, verspreid over het hele huis. Twee jaar na zijn begrafenis in de Oude Kerk verklaarde de weduwe dat zijn dood haars inziens te maken had met de malaise in de verkoop.  Veel details uit het leven van Vermeer zijn voor het voetlicht gebracht door de Amerikaanse econoom John Michael Montias, die justitieboeken en notariële akten ontcijferde.  Vermeer schilderde heel nauwgezet en kon daardoor maar twee of drie schilderijen per jaar produceren. Er worden 34 tot 37 schilderijen aan hem toegeschreven; over drie is geen consensus. Verder wordt verondersteld dat een deel van zijn werk verloren is gegaan. Geschat wordt dat hij tussen de veertig en vijftig schilderijen gemaakt heeft. Montias vermoedde dat hij voornamelijk in opdracht werkte, mogelijk voor de eerder genoemde Delftse verzamelaar Pieter van Ruijven, wiens schoonzoon Jacob Dissius bij zijn dood in 1695 maar liefst 21 Vermeers naliet.  Vermeer maakte vrijwel geen tekeningen of ontwerpen, had een snelle penseelvoering, werkte met effen kleuren in grote, dik opgebrachte vlakken. Hij was zorgvuldig bij het aanbrengen van lagen pigment en vernis, die zijn schilderijen de kenmerkende glans en frisheid geven. Hij kan niet tot de fijnschilders worden gerekend, sinds de beschrijving van de restauratie van twee schilderijen in het Mauritshuis in 1996.  Alle werken zijn vervaardigd in olieverf op doek, met uitzondering van Meisje met de rode hoed, dat op hout is geschilderd. Sinds de 20e eeuw worden er ongeveer 34 werken aan Vermeer toegeschreven. Hiervan zijn er 21 gesigneerd, maar mogelijk zijn niet alle handtekeningen authentiek. Van de vier dateringen is waarschijnlijk alleen die op De koppelaarster van eigen hand. Ook hedendaagse deskundigen, zoals A.K. Wheelock en A. Blankert, hanteren uiteenlopende chronologieën. Sint Praxedis is een omstreden werk en mogelijk een kopie van een schilderij van Felice Ficherelli.  Het werk van Vermeer is verspreid over zeven landen: Nederland, het Verenigd Koninkrijk, Duitsland, Frankrijk, Oostenrijk, Ierland en de Verenigde Staten.   Vermeers werk wordt vanaf de twintigste eeuw zeer gewaardeerd. Zijn werk geeft een beeld van wat de stedelijke elite bezighield na het midden van de 17e eeuw. De tentoonstelling over zijn werk in het Metropolitan Museum of Art (2000) trok een recordaantal bezoekers.  Vermeers vroegste werk omvat een paar schilderijen met religieuze en mythologische onderwerpen, waaronder Christus in het huis van Martha en Maria en Diana en haar Nimfen, beide groots opgezette werken. Rond 1656 veranderde Vermeer van onderwerp. De meeste van zijn schilderijen beelden dan intieme, serene en ""goedburgerlijke"" taferelen af, waarop de afgebeelde personen met dagelijkse activiteiten bezig zijn en min of meer door de schilder ""betrapt"" lijken. Op zestien schilderijen komt een jonge dame, een Juffer voor; op zes schilderijen leest of schrijft zij een brief of een gedicht. Vermeer bande het pijproken en het triktrak- en kaartspelen uit. Drank of muziek maken speelt daarentegen een belangrijke rol. Volgens Blankert past alles precies bij de door Gerard de Lairesse geformuleerde 'classicistische' ideeën over de noodzaak om in de schilderkunst strikt de regels van fatsoen en 'decorum' in acht te nemen.  Slechts twee belangrijke Vermeers zijn geen interieurs, te weten Gezicht op Delft en Het straatje, maar dit zijn zeker niet zijn minste schilderijen. Twee schilderijen die lastig zijn te duiden, staan bekend als allegorieën, te weten Allegorie op de schilderkunst en Allegorie op het geloof.  Opvallend is het aantal doeken waarop het licht via een links afgebeeld venster binnenvalt. Ook markant is dat in de overgeleverde schilderijen van Vermeer relatief weinig mannen worden afgebeeld en zelden kinderen, oude mensen, bloemen, honden of planten. In 1696 werd melding gemaakt van een zelfportret van Vermeer, waarmee waarschijnlijk De astronoom werd bedoeld. Het is overigens niet zeker of de afgebeelde man Vermeer is.  De astronoom en de De geograaf nemen een enigszins aparte plaats binnen Vermeers oeuvre in, in die zin dat er geen huishoudelijke, maar beroepsmatige activiteiten worden afgebeeld. Op beide doeken staat dezelfde persoon, van wie sommigen menen dat het Vermeers tijdgenoot Antoni van Leeuwenhoek is, die vier dagen na Vermeer in dezelfde kerk werd gedoopt en later hielp de nalatenschap van de kunstenaar te ordenen. Op grond van andere afbeeldingen van Van Leeuwenhoek en informatie over diens karakter en werkwijze vinden anderen deze theorie niet aannemelijk. De beide werken waren tot 1713 in het bezit van de Rotterdamse magistraat Adriaen Paets.  Vermeer ontleende zijn thema's aan voorgangers en tijdgenoten.  Vermeer had een theoretische belangstelling voor schilderkunst en een opvallende interesse in landkaarten.  Om de dieptewerking op het schilderij te versterken, maakte Vermeer vaak gebruik van een repoussoir, een stoel of een gordijn.  Wetenschappers spreken van een feilloos ruimtelijk perspectief in een aantal schilderijen van Vermeer. Tijdens onderzoeken op de schilderijen zijn echter geen zichtbare perspectieflijnen gevonden. Volgens Jørgen Wadum, chef-restaurator van het Mauritshuis, maakte Vermeer gebruik van een 'centraal verdwijnpunt'[noot 8], die hij met een spijker of een speld aangaf in zijn schilderij. Er zijn op minstens 13 schilderijen dergelijke verdwijnpunten ontdekt, hetzij fysiek zichtbaar, dan wel zichtbaar via röntgenopnamen van het werk. Vanuit een verdwijnpunt kunnen, via touwtjes ingesmeerd met krijt, perspectieflijnen op het doek worden gezet, waarlangs kan worden geschilderd. Bij deze werkwijze zijn er bij later onderzoek geen perspectieflijnen meer te ontdekken. Het oudste schilderij, waarin een centraal verdwijnpunt is ontdekt is, is: De soldaat en het lachende meisje uit 1658.  Diverse wetenschappers zijn ervan overtuigd dat Vermeer bij het maken van zijn schilderijen gebruik heeft gemaakt van een camera obscura. Als argumenten voeren zij aan: een feilloos ruimtelijk perspectief in Vermeers schilderijen; het ontbreken van hulplijnen onder de verflaag; en onscherpe, soft-focusachtige elementen die slechts door het gebruik van een lens kunnen zijn ontstaan. Toepassing van reverse-perspectieftechniek op de interieurstaferelen van Vermeers werk toont voorts dat Vermeer mogelijk een vaste opstelling voor zijn camera-obscura gebruikte: proportionele afmetingen van zijn werken lijken in verhouding met de projectielijnen tussen het schilderobject en lens enerzijds en de lens en het doek anderzijds. Later onderzoek wijst uit dat Vermeer perspectieflijnen moet hebben gebruikt; dit sluit overigens niet uit dat hij ook gebruikgemaakt kan hebben van een camera obscura.  Sceptici menen daarentegen dat het in de tijd van Vermeer nog niet mogelijk was lenzen te maken die scherp genoeg waren om het detailleringsniveau te bereiken dat Vermeer bereikte. Ze wijzen ook op het vraagstuk hoe Vermeer met kleuren (verfpigmenten) en licht in een donkere ruimte kon werken. Er is ook geen enkele geschreven documentatie uit Vermeers tijd dat erop wijst dat hij een camera obscura gebruikte, laat staan bezat.  Er is dan ook geen consensus over of Vermeer een camera obscura gebruikte.[noot 9]  Na Vermeers dood bleef zijn werk lang ondergewaardeerd. Door zijn beperkte oeuvre was hij zelfs vrijwel vergeten. Dit veranderde in 1866, toen de Franse criticus Théophile Thoré-Bürger (1807-1869) een monografie aan hem wijdde. Bürger was een radicale republikein en had felle kritiek op de Franse schilderkunst van zijn tijd. Hij vond dat men vaker eigentijdse onderwerpen moest afbeelden, niet uitsluitend mythologische en religieuze, die hij associeerde met onderdrukking door kerk en monarchie. Hij stelde het werk van Millet en Courbet op prijs, alsook dat van Vermeer, die veel burgerlijke en intieme taferelen afbeeldden.  Bürger presenteerde Vermeer als een onbekend en miskend genie en doopte hem ""De Sfinx van Delft"" ('sfinx' omdat er over Vermeers leven zo weinig bekend is). Daarmee versterkte hij het beeld dat Vermeer lange tijd nauwelijks bekend was en weinig waardering genoot. Die opvatting is inmiddels sterk genuanceerd, al blijft de achttiende eeuw in dit opzicht grotendeels onduidelijk terrein. Onder Bürger's invloed ontstond er in de 19e eeuw een ware jacht op het werk van Vermeer, dat zich tot die tijd vrijwel geheel in Nederland had bevonden.  Vooral buitenlandse politici en ondernemers wisten veel van de schaarse schilderijen te bemachtigen, reden waarom Victor de Stuers in 1873 zijn aanklacht Holland op zijn Smalst publiceerde. De aankoop van Het melkmeisje werd zelfs in de Tweede Kamer besproken.  Slechts drie van zijn werken zijn gedateerd. Daarnaast zijn niet alle aan Vermeer toegeschreven werken gesigneerd. Dit liet in het verleden ruimte voor vervalsers, die de enorme populariteit van Vermeers werk probeerden uit te buiten. Ook zijn er schilderijen van andere oude meesters van een valse signatuur van Vermeer voorzien. Dit laatste gebeurde zelfs met schilderijen van vooraanstaande meesters, zoals die van Pieter de Hooch. De meest opzienbarende vervalsingen waren echter van Han van Meegeren, een Nederlandse schilder die in de trant van de Hollandse meesters schilderde. Zijn grootste succes behaalde hij met het schilderij De Emmaüsgangers, dat in 1937 als het mooiste werk van Johannes Vermeer werd binnengehaald en in 1938 een ereplaats in Museum Boijmans Van Beuningen in Rotterdam kreeg. Van Meegerens bekentenis in 1945 schokte de kunstwereld. Een golf van zelfkritiek trok door de kunstmusea, waar menig 'oude meester' door de mand viel.",male,1632,1675,Delft,Delft
Jan Vermeer van Haarlem the Elder,Q3159680,"Jan Vermeer van Haarlem (I), ook Jan van der Meer van Haarlem (I) genoemd, (gedoopt Haarlem, 22 oktober 1628 – begraven aldaar, 25 augustus 1691) was een Nederlands schilder en tekenaar.  Hij was de oudste zoon van Jan Vermeer (1600-1670) en broer van Isaac Vermeer. Hij was een leerling van Jacob de Wet (I). Van Vermeer van Haarlem zijn landschappen en winterlandschappen bekend. Hij was vader van de schilders Jan Vermeer van Haarlem (II) en Barend van der Meer.",male,1628,1691,Haarlem,Haarlem
Jan Vermeer van Haarlem,Q944834,"Jan Vermeer van Haarlem (II), ook Jan van der Meer (II) genoemd (gedoopt Haarlem, 29 november 1656 – aldaar, 28 mei 1705) was een Nederlands schilder, graveur en tekenaar.  Hij was de oudste zoon van Jan Vermeer van Haarlem (I) en een zwager van Cornelis Dusart. Zijn vroegst bekende werk dateert van 1673; zijn laatst bekende werk van 1705. In 1677 vertrok hij, mogelijk samen met Nicolaes Berchem, naar Amsterdam. In 1683, misschien al in 1681, keerde hij echter weer terug naar Haarlem.  Vermeer van Haarlem was een navolger van Nicolaes Berchem. Van hem zijn italianiserende landschappen, portretten en winterlandschappen bekend. Werk van hem bevindt zich onder andere in het Museum Boijmans Van Beuningen.",male,1656,1705,Haarlem,Haarlem
Johannes Cornelisz Verspronck,Q577974,"Johannes Cornelisz. Verspronck (Haarlem, tussen 1600 en 1603 — begraven idem, 30 juni 1662) was een Nederlandse kunstschilder. Hij schilderde voornamelijk portretten. Schilderijen van Verspronck zijn onder andere te vinden in het Rijksmuseum Amsterdam, Frans Hals Museum te Haarlem en Rijksmuseum Twenthe te Enschede.  Hij was de oudste zoon van de portretschilder Cornelis Engelsz. Verspronck uit Gouda en Maritge Jansdr. Rodenrijsen. Verspronck werkte mogelijk als leerling bij zijn vader en heeft ook lange tijd bij zijn ouders gewoond. In 1632 trad hij toe tot het schildersgilde van Sint Lucas en werkte zijn hele leven als portretschilder van zijn (katholieke) stadsgenoten. Verspronk was twintig jaar jonger dan zijn stadsgenoot Frans Hals en heeft mogelijk in diens atelier gewerkt. In elk geval was Verspronck sterk beïnvloed door de stijl van Frans Hals. Verspronck woonde in de Sint Jansstraat en had rijke clientèle.  Van Verspronck zijn ongeveer 100 schilderijen bekend. Zijn belangrijkste werken zijn naast het portret van een meisje in het blauw, de twee groepsportretten van de regentessen van het St Elizabeth Gasthuis. Samen met een groepsportret van de regenten van het St Elizabeth Gasthuis van Frans Hals hangen deze schilderijen in het Frans Hals Museum. Het meisje in het blauw verscheen op 15 september 1945 op het bankbiljet van vijfentwintig gulden. Zijn portret van de Amsterdamse koopman Jean le Gouche (1634) was in de verzameling van Hermann Göring, Adolf Hitler en het Frans Hals Museum te zien. Het portret was afkomstig uit de collectie Jacques Goudstikker. Dit schilderij werd in 2006 teruggegeven aan de rechtmatige eigenaar, waarna het werd geveild.  In Haarlem zijn een Verspronckweg, een Korte Verspronckweg en een Verspronckbrug. In Den Haag is een Verspronckstraat.",male,1606,1662,Haarlem,Haarlem
Abraham de Verwer,Q330784,"Abraham de Verwer (Haarlem, 1585 - Amsterdam, 1650) was een Nederlands kunstschilder en tekenaar uit de periode van de Gouden Eeuw. Hij vervaardigde stadsgezichten, (rivier)landschappen en marines.   In het testament van zijn vrouw uit 1607 staat hij vermeld als schrijnwerker. Vermoedelijk is hij pas later als schilder begonnen. Wie zijn leermeester was, is niet bekend. Zijn vroegst gedateerde werk is uit 1610. Niet duidelijk is wanneer hij naar Amsterdam vertrok, maar hij wordt in 1617 vermeld als schilder in die stad.  Abraham de Verwer, ook bekend als Abraham de Verwer (of de Verweer) van Burghstrate was in 1637 en 1639 in Frankrijk, of hij verbleef daar tijdens die gehele periode. In Parijs en andere steden maakte hij een aantal stadsgezichten. Vervolgens woonde hij weer in Amsterdam, waar hij in 1642 een huis kocht aan de Prinsengracht. Later woonde hij in de Warmoesstraat, waar hij in 1650 overleed.  Hij was de vader en leermeester van de schilder Justus de Verwer.",male,1585,1650,Haarlem,Amsterdam
Justus de Verwer,Q1714560,"Justus de Verwer (Amsterdam, 1625 of 1626 - aldaar, 1689) was een Nederlands kunstschilder en tekenaar uit de periode van de Gouden Eeuw. Hij vervaardigde voornamelijk marines. De Verwer was een zoon en leerling van Abraham de Verwer en volgde hem na in stijl en thema.  Van 1651 tot 1656 was hij in dienst van de Vereenigde Oostindische Compagnie en maakte uit dien hoofde een reis naar Oost-Indië. Vervolgens vestigde hij zich in Amsterdam, waar hij in 1659 in het huwelijk trad met Fijtje Caspers.  De Verwer werd op 12 november 1689 in Amsterdam begraven.",male,1625,1689,Amsterdam,Amsterdam
Jan Franse Verzijl,Q2742010,"Jan Verzijl (1602/1603 - Gouda,  begraven 24 september 1647) was een Nederlandse schilder.  Jan Franse Verzijl, zoon van Frans Leendertsz Verzijl en Grietje Jansdr, was een leerling van de Goudse schilder Wouter Crabeth. Evenals zijn leermeester bezocht hij Italië en kan hij tot de caravaggisten gerekend worden. Uit het testament van zijn moeder blijkt dat hij rond 1625 in Rome verbleef. De rooms-katholieke schilder Verzijl vervaardigde waarschijnlijk een deel van zijn schilderijen in opdracht van pastoor Willem de Swaen voor de toenmalige statie ""de Tol"" in Gouda.  Een deel van het werk van Verzijl bevindt zich in het Catharinagasthuis te Gouda.  Noten",male,1599,1647,Gouda,Gouda
Jan Damesz de Veth,Q2543766,"Jan Daemesz. de Veth (Leiden, circa 1595 – Gouda, 1625) was een Nederlands kunstschilder.  De in Leiden geboren Jan Daemesz. de Veth vertrok al op jeugdige leeftijd naar Frankrijk en Italië om daar onder meer in Rome het schildersvak te leren. Na terugkeer uit het buitenland vestigde hij zich als schilder in Gouda. Hij schilderde er diverse schuttersstukken. In 1620 trouwde hij in Leiden met Adriana Philips Faverisdr. en betrok een woning aan de Molenwerf te Gouda. Volgens de Goudse historicus Ignatius Walvis was hij van plan om het etsen te leren toen hij op jeugdige leeftijd overleed aan een besmettelijke ziekte. Vermoedelijk was hij dus een slachtoffer van de pestepidemie, die dat jaar (1625) in Gouda woedde.  Hy (de Veth) hadde voor het plaatsnijden te leeren, doch wierde in 't jaar 1625 oud ontrent dertig jaaren, van eene besmettelijke ziekte aangetast, en overwonnen (Walvis 1713:338).",male,1595,1625,Leiden,Gouda
Jan Victors,Q1357477,"Jan Victors (gedoopt Amsterdam, 13 juni 1619 – Nederlands-Indië, tussen 1677 en 1683) met de naamsvarianten Victoor, Jan; Victoors, Jan; Victor, Jan; Victors, Johan; Victors, Johannes; Victers, Joannes; Fictor, Johannes en Victors, Jan Louisz was een Nederlands schilder en tekenaar, behorend tot de Hollandse School. Als sterfjaar wordt ook 1677 genoemd.  Victors was een leerling van Rembrandt. In een Haarlemse inventaris uit 1722 staat vermeld: 'Een mans portrait door Bol of Fictor, de beste discipelen van Rembrandt'. Wanneer precies hij in Rembrandts atelier werkzaam was is niet bekend, er zijn geen originele documenten zoals kwitanties bewaard gebleven, maar algemeen wordt aangenomen dat dit ergens in de tweede helft van de jaren 1630 geweest moet zijn. De invloed van Rembrandt is duidelijk merkbaar in zijn werk, zowel in stijl als in onderwerpkeuze. Zijn vroegst bekende werk dateert van 1640. Van Victors zijn onder meer genrestukken, portretten en historiestukken bekend.   In 1652 schilderde hij een portret van Cornelis de Graeff en zijn vrouw Catharina Hooft en hun kinderen Pieter en Jacob de Graeff, uitgebeeld als de aartsvader Isaak en Rebekka en hun zonen Esau en Jakob. Dit werk bevindt zich in een privécollectie.   Na het rampjaar 1672 braken er moeilijke tijden voor Nederlandse kunstenaars aan. In 1676 reisde Victors als 'ziekentrooster' in dienst van de VOC naar Nederlands-Indië.  Een verwarde student kunstgeschiedenis heeft in oktober 2010 in het Guggenheim in het Spaanse Bilbao Victors' schilderij 'Boaz ontvangt de erfenis van Elimelek' beschadigd. Het werk, eigendom van het Städel Museum in Frankfurt am Main, maakte deel uit van een collectie van 130 werken van Nederlandse en Vlaamse kunstenaars die aan het Guggenheim Museum in bruikleen was gegeven.",male,1619,1670,Amsterdam,Dutch East Indies
David Vinckboons,Q1176989,"David Vinckboons ook gespeld als Vinghboons, Vingboons, Vinckebonis of Vinckboom (gedoopt Mechelen, 13 augustus 1576 – ca. 1632)  was een belangrijk kunstschilder uit de vroege 17e eeuw, een navolger van Pieter en Jan Brueghel de Oude.  David was een zoon van Philip Vinckboons (-1601) en kwam in 1591 met zijn ouders via Antwerpen en Middelburg naar Amsterdam. De familie Vingboons was katholiek. David trouwde in 1602 in Leeuwarden met Agnieta van Loon (-1668), de dochter van een notaris. Dit echtpaar kreeg een hele rij kinderen: zes zoons en vier dochters bereikten de volwassen leeftijd. Zijn moeder Neeltje, inmiddels weduwe, verkocht haar huis in de Nieuwe Hoogstraat in 1603.  David Vingboons woonde en werkte in de Sint Antoniesbreestraat (nr. 64) naast de Salamandersteeg en achter het latere Trippenhuis. Dat huis had hij in 1611 gekocht. Hij schilderde boerentaferelen maar ontwikkelde ook een nieuwe schilderstijl: landschappen, die met dieren en figuren werden verlevendigd. Hij illustreerde bijbels, boeken en assisteerde zijn leerling Gillis Claesz. de Hondecoeter bij het schilderen van figuren, die daar minder bedreven in was. Andere leerlingen waren Claes Janszoon Visscher en Guiliaume Helming uit Zeeland.  David Vingboons was de vader van de architecten Justus, Johannes en Philips Vingboons. Zijn oudste zoon Pieter stierf in 1644 op Ceylon aan de beriberi. Hij werkte als ingenieur en militair in Colombo onder François Caron.  Werken van hem hangen onder andere in de collectie van The Phoebus Foundation, Musei Capitolini, de Hermitage en het rijksmuseum Amsterdam.",male,1576,1632,Mechelen,Amsterdam
Nicolas Vleughels,Q3340864,"Nicolas Vleughels (Parijs, 6 december 1668 - Rome, 11 december 1737) was een Frans kunstschilder. Hij was een invloedrijk directeur van de Franse kunstacademie in Rome.  Hij is een zoon van de Antwerpse kunstenaar Philippe Vleughels die in 1641 naar Parijs verhuisde. De Zuid-Nederlandse kunstschilder en graficus Antoon van Bedaff (1787-1829) is een nazaat van Nicolas Vleughels.  Al tijdens zijn leven bouwde hij een naam op met zijn historische en mythologische schilderijen in barokstijl, waarin hij beïnvloed was door Paolo Veronese. Zijn werk is tegenwoordig opgenomen in musea als het Louvre in Parijs en het Musée des beaux-arts in Caen.  Hij wordt echter vooral ook herinnerd als mededirecteur en enkele jaren later directeur van de Académie de France in Rome (1724-1737). Vanwege zijn actieve rol was hij een van de meer invloedrijke directeuren die de academie heeft gehad. Hij reisde Italië door en rapporteerde over bezienswaardigheden en werken die hij in de verschillende regio's tegen was gekomen. Deze kennis bracht hij over aan zijn studenten die hij aanmoedigde ook buiten de kerkelijke canonieke grenzen te kijken. Leerlingen van hem waren bijvoorbeeld Etienne Jeaurat en Pierre Subleyras.  Vleughels was bevriend met een aantal Italiaanse kunstenaars. Zo kende hij de pastelschilder Rosalba Carriera toen die Parijs bezocht in 1720-21 en werd de architect en schilder Giovanni Paolo Pannini later zijn zwager. Ook onderhield hij goede relaties met de Franse ambassadeurs in Rome. Hij werd persoonlijk en financieel gesteund door Louis-Antoine de Pardaillan de Gondrin, de eerste hertog van Antin en opzichter van de Bâtiments du roi. Daarnaast had hij geregeld contact met de Franse overheid in Parijs.  Vleughels verplaatste de academie naar het Palazzo Mancini in het centrum van de stad en kleedde het aan met kwaliteitsmeubelen en -tapijten uit zijn geboorteland. De kunstacademie ontwikkelde zich errnaast als een soort voorpost van de Franse staat en diende als ontvangstruimte voor ambassadeurs en andere belangrijke gasten.  Vleughels overleed enkele dagen na zijn verjaardag in 1737. Hij werd 69 jaar oud.",male,1668,1737,Paris,Rome
Philippe Vleughels,Q22912248,"Philippe Vleughels (Antwerpen, gedoopt 2 juli 1619 - Parijs, 22 maart 1694) was een Zuid-Nederlandse kunstschilder. Na een kort oponthoud in 1641 in Londen, trok hij door naar Parijs waar hij de rest van zijn leven woonde en werkte.  Vleughels was een leerling van de Antwerpenaar Cornelis Schut. Zijn moeder, Catherine Geerts, bracht veel tijd door in het atelier van Peter Paul Rubens en heeft hem mogelijk ook wegwijs gemaakt in het schildersvak. Hij vertrok in 1641 naar Engeland waar hij zich bij Antoon van Dyck wilde voegen. Toen hij in Londen aankwam, bleek Van Dyck net te zijn overleden.  Vervolgens vertrok hij naar Parijs waar hij in 1642 aankwam. Hier werd hij door Pieter van Mol geïntroduceerd in de Vlaamse kunstenaarsgroep ""La Chasse"". Hier kwam hij in contact met een groot aantal kunstenaars, onder wie ook Jacques Focquier en Matthieu van Plattenberg. In 1663 werd hij opgenomen als lid van de Académie des beaux-arts.  Vleughels trouwde met de dochter van Van Plattenberg. Twee van hun zonen ontwikkelden zich ook tot kunstschilder, namelijk Jacques Philippe (1666-?) en Nicolas (1668-1737). Bekend is dat hij een leermeester was van zijn zoon Nicolas; mogelijk was hij dat ook van Jacques Philippe.  Vleughels overleed op 74-jarige leeftijd.",male,1619,1694,Antwerp,Paris
Simon de Vlieger,Q1093129,"Simon Jacobsz. de Vlieger (Rotterdam ? ca. 1601 - Weesp, maart 1653) was een Hollandse kunstschilder. Hij is vooral bekend vanwege zijn marines of zeegezichten, maar naast deze maritieme stukken creëerde hij ook strandtaferelen en landschappen, en heel zelden een portret.  Hoewel oude bronnen abusievelijk melden dat hij in 1602 of 1612 in Amsterdam werd geboren, wordt thans algemeen aangenomen dat De Vlieger geboren werd in Rotterdam, alwaar hij waarschijnlijk ook opgroeide. Hij is in ieder geval traceerbaar in Rotterdam vanaf zijn huwelijk in 1627 tot 1633.  Over de opleiding die hij tot die tijd genoot is echter weinig bekend. In 1634 verhuisde hij naar Delft, waar hij de huur voor zijn onderkomen in de vorm van schilderijen uitbetaalde. Vanaf rond 1638 was hij in Amsterdam te vinden, alwaar hij op 5 januari 1643 het burgerrecht verkreeg. Hij keerde echter met enige regelmaat terug naar Rotterdam.  Zijn laatste levensjaren bracht hij door in Weesp, waar hij in 1649 een huis had gekocht. Hij werkte samen met Jan van de Cappelle en Hendrick Dubbels. De Vlieger is op 13 maart 1653 te Weesp begraven.  Bij wie Simon de Vlieger heeft leren schilderen is niet bekend. Er is gesuggereerd dat hij in de leer is geweest bij Jan van Goyen en/of Jan Porcellis.  Het vroegst bekende werk van De Vlieger dateert uit 1624. Dit maritieme stuk was nog sterk beïnvloed door het werk van Jan Porcellis, die zelf tussen 1600 en 1615 in Rotterdam werkzaam was, en Willem van de Velde de Oude en toont meerdere schepen en rotsachtige kusten. De Vlieger was gespecialiseerd in het gedetailleerd weergeven van schepen en wist de kleuren op het zeewater realistisch weer te geven. Hij gaf daarbij gehele vloten en zelfs zeeslagen weer en naarmate de tijd vorderde, ontwikkelde hij daarbij een geheel eigen stijl. Hij gaf in schetsen blijk van zijn inzicht in perspectief, dat hij waarschijnlijk middels deze schetsen aan leerlingen of kunstliefhebbers trachtte te verduidelijken. De Dordtenaar Albert Cuyp zou bekend zijn geweest met het werk van De Vlieger en hij zou de karakteristieke Hollandse luchten met wolken en doorvallende zonnestralen van De Vlieger hebben gekopieerd.  Rond 1630 vervaardigde De Vlieger zijn eerste strandscène, een landschapstype dat hij de daaropvolgende twee decennia veelvuldig schilderde. Deze periode wordt vaak gezien als De Vliegers bloeiperiode. Vanaf 1650 tot zijn dood schilderde en tekende hij met name zeekusten en bossen.  De Vlieger signeerde zijn werk met de letters ""S.D.VL.F."", Simon de Vlieger fecit. Zijn werk werd gekopieerd door andere kunstenaars, zoals Jan van Ossenbeeck (ca. 1624-1674).  Naast het vervaardigen van schilderijen hield De Vlieger zich bezig met het ontwerpen van wandtapijten voor de magistraten van Delft (1640-1641) en het vervaardigen van etsen en het gebrandschilderde glas van de Nieuwe Kerk in Amsterdam (1648). Verder schilderde hij ook de orgelluiken van de St.-Laurenskerk in Rotterdam (1642), die in de achttiende eeuw werden vervangen. De geschilderde versieringen bij de komst van Maria de' Medici naar Amsterdam in 1638 waren ook van zijn hand.  De Vlieger drukte, als een van de eerste maritieme schilders, zijn stempel op de 17e-eeuwse maritieme kunst en hij werd ook toentertijd reeds geprezen. Rembrandt van Rijn was een van zijn tijdgenoten die, naast zelf te schilderen, handelde in het werk van De Vlieger. In latere tijden werd vooral betreurd dat de zachte, warme kleuren die zijn schilderijen kenmerkten, in een deel van zijn werk waren vervaagd, waardoor de schilderijen er kil uitzagen; wel werd de kwaliteit van zijn composities, ook in de 19e eeuw, gewaardeerd.  De Vlieger gaf zijn vaardigheden en kennis door aan zijn leerlingen, waaronder Willem van de Velde de Jonge en Jan van de Capelle. Van de Capelle bezat op een gegeven moment 1300 tekeningen van de hand van De Vlieger. Het succes dat Willem Van de Velde de Jonge in Engeland had met zijn werk deed De Vliegers werk gedurende de 18e en 19e eeuw lichtelijk in vergetelheid geraken.",male,1601,1653,Rotterdam,Weesp
Hendrick Cornelisz. van Vliet,Q864173,"Hendrick Cornelisz. van Vliet (Delft, ca. 1611 - aldaar, 1675) was een Nederlands kunstschilder en tekenaar uit de periode van de Gouden Eeuw.  Van (der) Vliet was eerst in de leer bij zijn oom Willem van der Vliet en bekwaamde zich verder in de portretschilderkunst bij Michiel Jansz. van Miereveld. Hij ontwikkelde een zeer goede techniek voor de weergave van het perspectief, dat hij toepaste in zijn vele schilderijen van kerkinterieurs. In dit destijds populaire genre schaarde hij zich in de rij van eveneens enige tijd in Delft werkzame schilders als Gerard Houckgeest en Emanuel de Witte en van de pionier in het genre, Pieter Jansz. Saenredam.  Van Vliet schilderde interieurs van onder andere de Oude Kerk en de Nieuwe Kerk in Delft, de Pieterskerk in Leiden, de Grote of Sint-Janskerk in Gouda en de Dom van Utrecht. Zijn indrukwekkendste interieurs dateren van de vijftiger jaren van de 17e eeuw. Later in zijn carrière werden zijn kerkinterieurs clichematig en werden waarschijnlijk snel vervaardigd.  Van Vliet werd in 1632 lid van het Delftse Sint-Lucasgilde. Hij trouwde in 1643 met Cornelia van der Plaat, uit welk huwelijk een dochter werd geboren. Hij overleed in armoede en werd op 28 oktober 1675 in de Oude Kerk in Delft begraven.",male,1611,1675,Delft,Delft
Willem van der Vliet,Q2798902,"Willem Willemsz. van der Vliet (Delft ca. 1584 - Delft, 6 december 1642) was een etser, kunstschilder en lakenkoper uit de Gouden Eeuw.  Van der Vliet zou volgens Jacob Campo Weyerman afstammen uit het adellijk geslacht de heren van der Woert. Hij was, naast de hofschilder Michiel Jansz. van Miereveld, bij wie hij waarschijnlijk in de leer is geweest, een van de belangrijkste portretschilders in Delft. In 1615 schreef hij zich in als kunstschilder bij het Sint-Lucasgilde van Delft, waarvan hij in 1633 ook hoofdman was (samen met Jacob Vosmaer). In 1618 trouwde hij met Maria Jacobsdr Storm van Wena uit de Voorstraat. Hij verhuisde na het huwelijk van de Choorstraat naar de Oude Langendijk. In 1636 hertrouwde hij met Jannitge Heyndricxs van Buyzen. Voor zover bekend had hij geen nageslacht.   Er is nu maar weinig van hem bekend, maar hij was in zijn tijd bekend genoeg om door Dirck van Bleyswijk 25 jaar na zijn dood in zijn Beschryvinge der stadt Delft te worden opgenomen. Zijn werk is zeldzaam op de kunstmarkt. Zijn productieve periode liep van 1624 tot 1640. Hoewel bekender als schilder van portretten, begon hij zijn carrière als genre- en historieschilder, waarin hij invloed door de Utrechtse caravaggisten liet zien. Tegenwoordig zijn nog slechts 6 historiestukken van hem bekend.  Willem van der Vliet behoorde tot de klantenkring van de Delftse notaris Willem Reyersz de Langue en ontving van hem de opdracht voor deze twee portretten van hem en zijn vrouw. Van der Vliets portretten, er zijn er ongeveer 40 bekend, vertonen een opmerkelijke kwaliteit. Zo zijn het kant in het hoofddeksel van Maria, de manchet aan de rechtermouw van De Langue, en het satijn in hun beider kleding uitstekend weergegeven. Door de houding van De Langue, met zijn hand nonchalant op zijn heup, voegde Van der Vliet een bepaalde informele voornaamheid toe. Door zowel man en vrouw naast dezelfde tafel te plaatsen, met daarop voorwerpen die voor hen belangrijk zijn, schilderde hij niet alleen hun portretten, maar gaf ze ook een tastbaar verband. Het vertrouwen dat de Langue uitstraalt, wordt subtiel getemperd door de bescheiden blik van zijn vrouw.  Willem van der Vliets neef, Hendrick Cornelisz. van Vliet, die historische taferelen, clair-obscurs en architecturale perspectieven schilderde, was een tijd zijn leerling, en hij ging daarna naar Michiel Jansz. van Miereveld om er portretten te leren schilderen.",male,1584,1642,Delft,Delft
Elias Vonck,Q2794805,"Elias Vonck (Amsterdam, 1605 - aldaar, 1652) was een Nederlands kunstschilder uit de periode van de Gouden Eeuw. Hij vervaardigde portretten, maar vooral stillevens, onder meer met dode dieren (wild, vissen en gevogelte) en jachttaferelen. Hij was een van de eersten die op grote schaal stillevens maakten met geschoten groot wild.  Vonck verbleef in de periode 1631 - 1639 in Polen, waar in 1631 zijn zoon Jan Vonck werd geboren in Toruń. Terug in Amsterdam leidde Elias Vonck zijn zoon op in het schildersvak. Deze zou in zijn vaders voetsporen treden en werkzaam zijn in hetzelfde genre. Beide schilders werkten enkele malen samen met Jacob Ruisdael aan schilderijen waarop zij (levende) dieren afbeeldden.  Elias Vonck werd op 10 juni 1652 in Amsterdam begraven.",male,1605,1652,Amsterdam,Amsterdam
Jan Vonck,Q2469014,"Jan Vonck (Toruń, 1631 - Amsterdam, 1663 of 1664) was een Nederlands kunstschilder uit de periode van de Gouden Eeuw. Hij vervaardigde stillevens, onder meer met dode dieren, zoals wild, vissen en gevogelte. Ook een enkel vanitaswerk en jachttaferelen zijn van hem bekend, evenals afbeeldingen met levende dieren.   Vonck werd in Amsterdam opgeleid in het vak door zijn vader, Elias Vonck, die eveneens stillevenschilder was en behoorde tot de eersten die dode vogels als onderwerp koos. Jan volgde in zijn vaders voetsporen. Beide schilders werkten in enkele gevallen samen met Jacob Ruisdael, aan schilderijen waarop zij (levende) dieren afbeeldden.  Over het leven van Jan Vonck is verder weinig bekend. Hij overleed op jonge leeftijd.",male,1631,1664,Toruń,Amsterdam
Johannes Voorhout,Q163501,"Johannes Voorhout (I) (Uithoorn, gedoopt 11 november 1647 – Amsterdam, begraven 25 augustus 1717)  was een Nederlands schilder en tekenaar.  Voorhout zou een zoon zijn van de Amsterdamse meester-klokkenmaker Cornelis Voorhout. Van 1662 tot 1664 was hij leerling van Constantijn Verhout in Gouda. In 1664 verhuisde hij naar Amsterdam, waar hij tussen 1664 tot 1669  in de leer was bij Jan van Noordt. Tussen 1672 en 1675 was hij werkzaam in Friedrichstadt, Gottorf en Hamburg. Daarna vestigde hij zich opnieuw in Amsterdam. Hij trouwde met Margaretha (Grietje) Pieters Vos. In 1677 werd hun zoon Johannes geboren. In 1707 verkreeg het het poorterschap van Amsterdam. Hij gaf les aan zijn zoon, die zich als zelfstandig kunstschilder vestigde, eerste in Alkmaar en later in Amsterdam. Voorhout overleed in 1717 en werd op 25 augustus van dat jaar begraven. Na het overlijden van zijn weduwe in 1723 werden de nagelaten schilderijen ten behoeve van de erfgename verkocht.  Voorhout had een grote belangstelling voor muziek en musici. In zijn Hamburgse periode schilderde hij een groot groepsportret, waarop musici als de organist van de Hamburgse Sankt Catharinenkirche Johann Adam Reincken en Dietrich Buxtehude, organist van de Marienkirche in Lübeck staan afgebeeld.  Werken van Voorhout bevinden zich onder andere in het Rijksmuseum Amsterdam, het Catharijneconvent en in het Museum für Hamburgische Geschichte.  Noten",male,1647,1717,Uithoorn,Amsterdam
Cornelis de Vos,Q474934,"Cornelis de Vos (Hulst, 1584 – Antwerpen, 9 mei 1651) was een Vlaamse barokschilder.  Cornelis de Vos werd in 1584/1585 te Hulst geboren. Zijn ouders verhuisden in 1596 met het ganse gezin, dat vier zonen en één dochter telde, naar Antwerpen. Op 15-jarige leeftijd, in 1599, ging Cornelis de Vos in de leer bij David Remeeus (1559-1616). David Remeeus was voornamelijk bekend als vergulder, decoratieschilder en kunsthandelaar. Zijn artistieke reputatie was gering. Belangrijk was dat Cornelis de Vos door Remeeus in contact kwam met de kunsthandel, wat hem zijn verder leven zou bezighouden. In 1608 werd De Vos als vrijmeester opgenomen in het Sint-Lucasgilde. In 1619 werd De Vos deken bij het Sint-Lucasgilde, amper een jaar later werd hij benoemd tot opperdeken, wat er op wijst dat hij hoog aangeschreven stond. Hij stierf op 9 mei 1651 en werd in de kathedraal van Antwerpen begraven. Cornelis de Vos werd voornamelijk geroemd op zijn portretkunst, maar ook om zijn historiewerken.  Er resten nog een aantal belangrijke onbeantwoorde vragen in het onderzoek naar Cornelis de Vos. De vraag kan gesteld worden waarom Rubens slechts een aantal keer met De Vos heeft samengewerkt, hoewel hij met diens broer Paul de Vos, met Snijders en Wildens meerdere malen heeft samengewerkt. Hun samenwerking uitte zich uitsluitend in het individueel realiseren van schilderijen naar een ontwerp van Rubens of het kopiëren van enkele van diens werken. Het is bekend dat Cornelis de Vos zich inspireerde op Rubens’ stijl en techniek. In dit artikel wordt onderzocht op welke manier Cornelis de Vos de stijl en techniek van Rubens overnam, hoe hij daarbij te werk ging en in welke van zijn schilderijen deze invloed tot uiting kwam. Tot slot zal dieper ingegaan worden op de vraag of deze overname van invloed was op de samenwerking met Rubens.  Cornelis de Vos maakte deel uit van een kunstenaarsfamilie, wat vaak voorkwam. In 1617 huwde hij met Susanna Cock. Zij was de halfzus van Jan Wildens. De Vos’ zus Margaretha huwde met Frans Snijders in 1611. Snijders was, net zoals Wildens, actief als medewerker in het atelier van Rubens. Ook het succes van zijn eigen broer Paul droeg bij tot de vorming van een artistiek milieu rond Cornelis de Vos. Het is bekend dat Jan Wildens en Frans Snijders op een geroutineerde manier ingeschakeld waren in het atelier van Rubens rond het tweede decennium van de 17de eeuw. Vermoedelijk hebben Wildens en Snijders Cornelis de Vos tussen 1610 en 1617/18 geïntroduceerd in het atelier van Rubens.  De eerste bekende samenwerking met Rubens situeert zich in 1617/1618 wanneer Cornelis de Vos twee schilderijen maakt voor de cyclus van de vijftien Mysteriën van de Rozenkrans voor de Antwerpse Sint-Pauluskerk, die uit het tweede kwart van de 16de eeuw stamt. De uitvoering van de cyclus werd naar alle waarschijnlijkheid door Rubens gecoördineerd. De opdracht, gegeven door de kloosterorde der dominicanen, werd uitgevoerd door elf van de beste schilders uit Antwerpen, onder andere Hendrik van Balen, David I Teniers, Anthony van Dyck en Jacob Jordaens, en kennelijk was de Vos' reputatie toen reeds dermate gevestigd dat ook op hem een beroep werd gedaan. Het werk Geboorte van Christus is met zekerheid van de hand van Cornelis de Vos. Stilistisch leunt het werk Opdracht in de tempel zo aan bij het vorige vermelde werk dat dit werk ook wordt toegeschreven aan De Vos. Het is echter ook erg opvallend dat De Vos hier een poging heeft ondernomen om zijn werken te laten aansluiten bij de stijl van Rubens. De compositie van Geboorte van Christus is een spiegeling van een gelijknamig werk van de hand van Rubens. Ook Opdracht in de tempel is een spiegeling van het rechterluik van het altaarstuk De Kruisafneming van Rubens in de kathedraal van Antwerpen (1612/14). Een spiegeling was in die tijd geen kopie, maar beantwoordde net aan de normen van originaliteit: het ontlenen van motieven en elementen van andere kunstenaars was toegelaten op voorwaarde dat men deze op een persoonlijke manier interpreteerde. Spiegelen was hier een van. Ook de opbouw, de afzonderlijke motieven, de interactie van de personages, de belichting en de kleurbehandeling zijn Rubensiaans van inslag. De Vos moet reeds eerder contact hebben gehad met het atelier van Rubens. Dat toont die uitwerking aan van de hierboven vermelde motieven rechtstreeks ontleend aan Rubens’ werk. Sommige zijn zo letterlijk nagevolgd van Rubens dat het bijna niet anders kan dan dat hij een persoonlijk contact had met Rubens’ atelier.  In 1634/1635 doet het Antwerpse stadsbestuur beroep op Cornelis de Vos bij de Blijde Intrede (Pompa Introitus) van kardinaal-infant Ferdinand te Antwerpen in 1635. Cornelis de Vos stond, samen met Jacob Jordaens, in voor de decoratie van de Philippusboog, waarvoor De Vos twaalf vorstenportretten diende te realiseren naar het voorbeeld van Rubens. Hiervan zijn er acht bewaard gebleven. Rubens bracht achteraf de nodige correcties aan. Financieel was dit een van de meest gunstige opdrachten van Cornelis de Vos. Vermoedelijk werden deze na het afbreken van de triomfboog teruggebracht naar portretten te halven lijve. De portretten zijn gerealiseerd naar voorbeelden die Rubens zelf rond 1616 maakte. Deze zijn echter verloren gegaan.  Twee jaar later, tussen 1636 en 1638, vroeg Rubens aan Cornelis de Vos om mee te werken aan de decoratie van de Torre de la Parada, het jachtslot van Philips IV bij Madrid. Rubens werkte ook met andere befaamde Antwerpse meesters samen zoals Jacob Jordaens, Erasmus Quellinus, Theodoor van Thulden en Jan Boeckhorst. Rubens heeft, in tegenstelling tot bij de decoratie van de Pompa Introitus, hier de medewerkers zelf uitgekozen. De Vos krijgt de opdracht vijf werken te realiseren naar Rubens’ ontwerpen. Deze ontwerpen zijn gebaseerd op scènes uit de Metamorphoses van Ovidius waarop bijna gans de cyclus van decoratie gebaseerd is. Rubens heeft geen retouches uitgevoerd aan de werken. Dit kon te maken hebben met geld- en tijdgebrek. Hij realiseerde drie werken die heden in het Prado te Madrid hangen: Apollo en Python, De Geboorte van Venus en De Triomf van Bacchus. De overige twee werken Danaë en de Gouden Regen en Perseus en Andromeda zijn echter verdwenen. Opvallend is dat De Vos’ werken Venetiaans van inslag zijn: het pastoraal, landschappelijk karakter in Apollo en Python is duidelijk merkbaar. Dit is ook merkbaar in andere historiewerken die De Vos in dezelfde periode heeft gerealiseerd. Deze invloed werd algemeen merkbaar rond 1630, ook in het werk van Rubens. De dunne penseelvoering die een transparant effect bekomt, is ook rechtstreeks ontleend aan Rubens.  Het is ook bekend dat Rubens meermaals Cornelis de Vos vroeg om kopieën te maken. Bijvoorbeeld bij de verkoop in 1626 van Rubens’ verzameling kunstwerken aan de hertog van Buckingham ontving De Vos 40-48 gulden (‘betaelt aen Cornelis De Vos voor twee copijen die begrepen zyn onder de paeceelen als vore vercocht aenden heere Hertoghe van Bucquingam’ ) voor het maken van twee kopieën van schilderijen. Ook verwees Rubens vaak klanten voor portretten door naar hem.  Ook op het gebied van technische voorbereiding inspireerde De Vos zich op Rubens. Hij hanteerde een techniek die voor het eerst door Rubens op grote schaal werd toegepast, namelijk het voorbereiden van een werk in een olieverfmodello.  Er moet tussen Cornelis de Vos en Rubens en zijn atelier een innig contact geweest zijn rond de jaren 1620 en eind jaren 1630. De letterlijke navolging van motieven kan alleen maar tot stand komen door een persoonlijke relatie met zijn atelier. Opmerkelijk is dat De Vos’ portretkunst een eigen stijl weergeeft, in niets gelijkend op Rubens. Zijn historiewerken daarentegen zijn volledig schatplichtig aan vormelijke en technische eigenschappen van Rubens’ werk.",male,1584,1651,Hulst,Antwerp
Daniel Vosmaer,Q553098,"Daniël Vosmaer (Delft, 1622 - Den Briel, na 1666) was een Nederlands kunstschilder behorend tot de Hollandse School. Hij schilderde landschappen en stadsgezichten.  Daniel Vosmaer was de zoon van Arent Woutersz Vosmaer, goudsmid te Delft. Hij werd op 13 oktober gedoopt. Hij drie zussen en drie broers, waarvan Claes ook kunstschilder was. Hij was waarschijnlijk een leerling van zijn oom Jacob Vosmaer. 14 Oktober 1650 werd hij lid van het Sint-Lucasgilde te Delft. Uit een aantal documenten blijkt een samenwerking met Carel Fabritius, maar Vosmaer woonde toen al in Den Briel, ofschoon hij zijn burgerschap van Delft behield. Hij was in 1661 getrouwd met Annetje Eduwards de Neeff, weduwe van de Brielse bakker Jan Wisse. Daniël was net als zijn broer Abraham betrokken bij de inning van belasting op wijn en bier en had daarom een behoorlijk inkomen en contacten met de regenten van Den Briel. Het echtpaar had vijf kinderen.",male,1622,1666,Delft,Brielle
Jacob Vosmaer,Q1478130,"Jacob Woutersz. Vosmaer (Delft, ca. 1584 - aldaar, 1641) was een Nederlands kunstschilder uit de periode van de Gouden Eeuw. Hij zou zijn begonnen als landschapsschilder, maar is vooral bekend geworden door zijn bloemstillevens.  Jacob Vosmaer was een zoon van de goud- en zilversmid Wouter Vosmaer en een oom van Daniël Vosmaer en Christiaen van Couwenbergh. Zijn familie was welgesteld. Hij was een leerling en navolger van Jacob de Gheyn (II).  Hij trouwde in 1608 en was voor 1613 lid van het Delftse Sint-Lucasgilde, waar hij in 1633 ook hoofdman van was. Hij was eveneens majoor bij de burgerwacht. Tweemaal reisde hij naar Italië, in 1608 en 1629. Hij was de leermeester van zijn neven Abraham Vosmaer en Daniël Vosmaer.  Dirk van Bleyswijck schrijft dat Jacob Vosmaer zeer succesvol was; voor een schilderij van hem werd tot 130 gulden betaald. Toen na zijn overlijden inventaris werd gemaakt bezat hij 104 schilderijen, waarvan er 9 van hemzelf waren. Het is dus mogelijk dat hij ook een kunsthandelaar was.",male,1584,1641,Delft,Delft
Jacob Vrel,Q1367776,"Jacobus Vrel (ook andere spellingen van de naam komen voor) was een Nederlands kunstschilder uit de Gouden Eeuw. Over zijn leven is zeer weinig bekend. Hij was actief in de periode van ca. 1654 tot ca.1662, vermoedelijk in Haarlem en/of Delft.  Vrel vervaardigde voornamelijk genrestukken met onder meer stadsgezichten en straatscènes, kerk- en huiselijke interieurs. Zijn stijl is eenvoudig, met weinig opsmuk. De interieurs zijn enigszins melancholiek van aard, de kamers zijn vrij kaal en leeg, met een enkele vrouw, op de rug of en profile afgebeeld.  Het werk van Vrel is wel geassocieerd met dat van Johannes Vermeer. In de 19e eeuw werden zelfs enkele van zijn werken als Vermeers verhandeld. Gezien zijn stijl en onderwerpkeuze wordt hij nu echter meer in verband gebracht met de kringen rond Pieter de Hooch.  Werken van Jacobus Vrel in openbare collecties, zijn onder andere in het bezit van:",male,1630,,Friesland,Amsterdam
Roelof Jansz van Vries,Q2557532,"Roelof Jansz. van Vries (Haarlem, ca, 1630 - Amsterdam, na 1681) was een Nederlands kunstschilder uit de periode van de Gouden Eeuw.   Hij specialiseerde zich in het vervaardigen van landschappen, in veel gevallen voorzien van architectuur.  De geboortedatum van Van Vries wordt afgeleid uit het gegeven dat hij op 11 oktober 1659 in ondertrouw ging met de Haarlemse Marytje Adriaens; hij was toen 28 jaar oud. Zijn getuige bij deze gebeurtenis was Reinier Hals, een zoon van Frans Hals. Zijn eerste gedateerde werk stamt uit 1651, het laatste uit 1681. Hij moet tussen 1681 en 1688 zijn overleden, want zijn vrouw stond op 2 juni 1688 in Amsterdam, wonend in de Tuinstraat, vermeld als weduwe van de schilder. Schilder en schrijver Vincent van der Vinne vermeldt hem in een aantekening van het Sint-Lucasgilde in 1702 als overleden.  Rond 1653 was Van Vries actief in Leiden en vanaf 1659 in Amsterdam. Onbekend is wie zijn leermeester was.   Hij was in zijn stijl een navolger van de vermaarde landschapsschilder Jacob van Ruisdael. Ook liet hij zich inspireren door het werk van onder anderen Meindert Hobbema, Jan Wijnants en Philips Wouwerman.",male,1631,1681,Haarlem,Amsterdam
Cornelis Vroom,Q578120,"Cornelis Hendricksz. Vroom (Haarlem (of (Danzig)?), 1590-1592 – begraven Haarlem, 16 september 1661) was een Nederlands schilder en tekenaar.  Hij was zoon van de grondlegger van de zeeschilderkunst, Hendrick Cornelisz. Vroom. In zijn jongere jaren schildert Vroom zeeslagen, net als zijn vader. Later schildert hij meer zeegezichten en landschappen, en wordt hij gezien als een voorloper van Jacob van Ruisdael. Vroom krijgt voor het hof veel opdrachten van Constantijn Huygens en hij werkt veel samen met Jacob van Campen.  1626: Rivierlandschap met antieke graftombe, Frans Hals Museum, Haarlem 1638: Idyllisch landschap, Frans Hals Museum, Haarlem",male,1591,1661,Haarlem,Haarlem
Hendrick Cornelisz Vroom,Q578067,"Hendrik Cornelisz. Vroom (Haarlem, 1566 – aldaar, 4 februari 1640) was een Nederlands ontwerper van wandtapijten, graveur, tekenaar en schilder. Hij wordt wel beschouwd als de grondlegger van de Europese zeeschilderkunst.  Dat Vroom pas na 73 jaar in zijn geboortestad stierf is een wonder gezien zijn ongebreidelde en riskante reislust. Zijn vader Cornelis Vroom was beeldhouwer en schilder van landschappen, zijn oom architect in Danzig. Waarschijnlijk al jong als schilder opgeleid in Delft, de geboortestad van zijn moeder, begon hij als plateelschilder van Delfts aardewerk. Na de dood van zijn vader - toen zijn moeder hertrouwde - is hij gaan reizen, eerst naar Rotterdam, Brugge en Enkhuizen, later naar Spanje en Italië; hij beschilderde al vroeg porseleinen kachels om in zijn levensonderhoud te voorzien maar had volgens zijn vriend en biograaf Carel van Mander al op jeugdige leeftijd een sterke voorliefde voor het schilderen van ""scheepkens"".In 1590 trouwde hij te Haarlem. Daarna bezocht hij samen met zijn vrouw zijn oom Fredrik Hendriksz Vroom (Frohme), die stads-architect was in Danzig (Gdansk), door wie hij werd ingevoerd in het perspectieftekenen. Volgens zijn vriend en eerste biograaf Karel Van Mander schilderde hij toen ook nog een altaarstuk voor de Jezuïeten. Vroom vergaarde veel roem en hij investeerde zijn aanzienlijke rijkdom in onroerend goed. Hij werd op 4 februari 1640 in Haarlem begraven. Zijn beide zonen Cornelis Hendricksz. en Frederick Vroom volgden hem in zijn schildersvak en werden deels door hun vader opgeleid.  Zijn ambitie en misschien ook ruzie met zijn stiefvader dreef hem echter al snel van huis. Hij was nog geen twintig toen hij dienst nam op een schip op weg naar Sevilla. Vanuit Spanje trok hij naar Livorno, Florence (1585) en uiteindelijk naar Rome. Vroom zou daar uiteindelijk een kleine drie jaar blijven, waarvan hij grofweg de laatste twee jaar werkte voor kardinaal Ferdinando I de' Medici (1587). Waarschijnlijk was het juist deze kardinaal die de interesse van de schilder wist te wekken voor zeegezichten want Ferdinando was geobsedeerd door alles wat maar te maken had met maritieme zaken. Vroom legde zich in zijn tijd bij de kardinaal toe op het tekenen en schilderen van schepen en havens, waardoor hij zich helemaal in het genre specialiseerde. Daar kreeg hij ook les van de schilder Paul Bril. In oktober 1587 moest de kardinaal terug naar Florence om daar zijn overleden broer op te volgen als groothertog van Toscane; Vroom was daarmee zijn opdrachtgever kwijt en besloot (na wat omzwervingen door Italië en Frankrijk) naar huis terug te keren; via Venetië, Milaan, Genua, Turijn, Lyon, Parijs en Rouen keerde hij terug naar de Nederlanden. Bij Lyon verbleef hij nog een half jaar op het kasteel van de heer Bottoin. Hier maakte hij in opdracht een serie aquarellen over de oorlog in Pisa waar zijn opdrachtgever Bottoin en zijn voorvaders in betrokken waren.  Na een kort verblijf terug in Haarlem ging Vroom (na zijn trouwen in 1591?) opnieuw op reis naar Portugal volgens Van Mander; zijn bedoeling was om vervolgens naar Spanje te reizen en hij nam daartoe enkele religieuze schilderijtjes mee. Hij maakte toen een schipbreuk mee voor de kust van Portugal en werd door enkele monniken meegenomen naar Peniche. Daarop reisde hij naar Lissabon om daar in te schepen naar Nederland, maar werd zo bang dat het schip opnieuw zou vergaan dat hij zich liet afzetten aan de kust. In Setúbal schilderde hij toen zijn recente ervaringen en verkocht deze werken aan een aanzienlijk persoon, aldaar; er volgden nog een aantal andere opdrachten. De meeste schilderijen uit deze periode zijn niet bewaard gebleven.  Vanaf 1592 was hij in Haarlem actief als ontwerper van wandtapijten en als de eerste Hollandse specialist op het gebied van zeegezichten. Hij ontwierp in 1596 de serie wandtapijten die de van oorsprong Brusselse wever François Spierincx in opdracht van Charles Howard in zijn nieuwe woonplaats Delft liet vervaardigen. Daarin werd de Engelse overwinning op de Spaanse Armada in 1588 gevierd. Vroom is later nog bij lord Howard in diens huis in Chelsea de wandtapijten komen bekijken. Bij die gelegenheid kreeg hij als dank voor zijn blijkbaar goed gelukte ontwerpen een beloning van 100 florijnen uitgereikt. In het midden van de 17e eeuw liet Oliver Cromwell deze wandtapijten ophangen in het House of Lords. Bij het afbranden van het Engelse parlement in 1834 gingen de werken verloren. Karel van Mander schreef over deze opdracht:  In opdracht van de Staten van Zeeland liet Spierincx een wandtapijt vervaardigden die het beleg van Bergen op Zoom uitbeeldde. Opnieuw deed Vroom het ontwerp. Daarna gaf de staten de opdracht voor nog een serie wandtapijten die de Zeeuwse slagen tegen de Spanjaarden moesten uitbeeldden. Deze Zeeuwse wandtapijten werden in Middelburg geweven in de ateliers van Jan en Hendrick de Maecht. Van vier daarvan maakte Vroom het ontwerp. Het gaat om de zeeslag bij Lillo, en de zeeslagen bij Rammekens, Zierikzee en fort Den Haeck. Deze wandtapijten zijn nog steeds te bezichtigen in de voormalige abdij van Middelburg, het huidige Zeeuws Museum in Middelburg.  Vanaf c. 1596 begon hij zich toe te leggen op de schilderkunst, waarbij hij zich richtte op zeestukken en schepen. De technische kant daarvan interesseerde hem sterk; hij bracht zo bijvoorbeeld heel gedetailleerd de tuiggage van de schepen in beeld. Vroom's specialisme kan niet los gezien worden van de opkomst van de Republiek der Zeven Verenigde Nederlanden. Zijn leven liep immers vrijwel parallel met de Tachtigjarige Oorlog: de Republiek ontworstelde zich aan de greep van Spanje en bouwde de grootste handelsvloot ter wereld. Vandaar de vele afbeeldingen van zeegevechten en zijn schilderijen van de Hollandse handelsschepen. Maar ook vanuit Spaanse zijde verkreeg hij opdrachten tot grote zeestukken (tussen 1611 en 1614 - van Isabella van Spanje & Albrecht van Oostenrijk). Hij speelde zo bovendien ook een belangrijke rol als schilder van stadsgezichten door de weergave van kuststeden in veel van zijn schilderijen; wat goed geïllustreerd wordt in de gedetailleerde uitwerking van de stadsbebouwing in zijn schilderij van Hoorn uit 1622.  Vroom schilderde in zijn olieverfschilderijen belangrijke gevechten van de Nederlandse en Engels vloten. Hierin geeft hij een gedetailleerde uitbeelding van de schepen. Het merendeel van de stukken die zijn beschreven door van Mander zijn verloren gegaan. Zijn grootste opdrachten kreeg Vroom pas na van Manders dood. Vrooms grote en decoratieve slagen, zijn ceremoniële taferelen en uitzichten op het strand introduceerden nieuwe compositorische middelen die door de jongere Nederlandse schilders van zeegezichten zouden worden opgepakt. De Haarlemse zeeschilders Hans Goderis, Cornelis Verbeeck en Cornelis Claesz. van Wieringen werden allen direct door Hendrik Vroom beïnvloed. Vroom was lid van het Haarlemse Sint-Lucasgilde. Onder zijn leerlingen waren Aert Anthonisz, Nicolaes de Kemp, de zeeschilder Jan Porcellis en zijn eigen zonen Cornelis Hendriksz Vroom en Frederik Hendricksz Vroom.  (Collectie Rijksmuseum Amsterdam)",male,1562,1640,Haarlem,Haarlem
Jan Wandelaar,Q1682342,"Jan Wandelaar (Amsterdam, 14 april 1690 - Leiden, 26 maart 1759) was een Nederlandse kunstschilder, graveur en etser.  Jan Wandelaar was een leerling van Johannes Jacobsz. Folkema († 1735), Willem van der Gouwen († 1720) en Gerard de Lairesse. Hij werd leermeester van Pieter Lyonet en Abraham Delfos.  Naar originelen door Claude Aubriet graveerde hij afbeeldingen in Sébastien Vaillants Botanicon Parisiense (1727). Belangrijk zijn de specifieke anatomische illustraties die hij voor Frederik Ruysch's Opera omnia Anatomico-medico-chirurgica huc Usque Edita (1737) en de Tabulae sceleti et corporis humani musculorum (1747) van Bernhard Siegfried Albinus maakte.  Hij ontwierp de voorzijde van Linnaeus Hortus Cliffortianus (1737) en leverde een aantal tekeningen voor de 36 daarin opgenomen en gegraveerde platen van hem.   Zijn laatste werken bestaan uit getekende portretten van de Amsterdamse burgemeester, die door Jacob Houbraken werden gegraveerd.",male,1690,1759,Amsterdam,Leiden
Jan Abel Wassenbergh,Q2113054,"Jan Abel Wassenbergh (gedoopt Groningen, 20 januari 1689 - Groningen, juli 1750) was een Nederlands kunstschilder.  Wassenbergh was leerling van kunstschilder Jannes van Diren. Hij werd in 1706 ingeschreven bij het gilde van schilders en glazenmakers in de stad Groningen. Van 1712 tot 1714 woonde en werkte hij als leerling van Adriaen van der Werff in Rotterdam.  Wassenbergh kreeg opdrachten voor portretten van de Groningse elite, waaronder leden van de families Hora Siccama, Gockinga en Trip. Hij was naast portretschilder vooral interieurschilder, hij maakte onder meer schoorsteen- en plafondstukken, veelal historiestukken. Ook Jans kinderen Johannes (Jan) (1716-1763) en Elisabeth Geertruida (1729-1781) werden kunstschilders. Wassenbergh was ook kunsthandelaar en lid van het kramersgilde in Groningen. Een van zijn leerlingen was Pieter Lofvers.  Van november 2006 t/m mei 2007 werd in het Groninger Museum de tentoonstelling De zilveren eeuw in Groningen georganiseerd, waarbij werk van Wassenbergh werd gecombineerd met creaties van Viktor & Rolf. Het museum beschikt over een door Wassenbergh beschilderde schouw, afkomstig uit het Feithhuis.",male,1689,1750,Groningen,Groningen
Antonie Waterloo,Q194820,"Anthonie Waterloo (Lille, ged. 6 mei 1609 - Utrecht, begr. 23 oktober 1690) was een Nederlands tekenaar, etser en kunstschilder. Hij is vooral befaamd geworden door zijn prentkunst. Hij vervaardigde voornamelijk afbeeldingen van landschappen.  Waterloo werd geboren in Noord-Frankrijk, vanwaar zijn ouders om religieuze redenen vertrokken naar de noordelijke Nederlanden. Het gezin vestigde zich in Amsterdam. Over de jeugd van de kunstenaar is weinig bekend, evenmin als over zijn opleiding, waarschijnlijk was hij autodidact. Hij trouwde in Amsterdam en verhuisde vervolgens naar Leeuwarden, later weer naar Amsterdam en nogmaals naar Leeuwarden. Uiteindelijk vestigde hij zich definitief in Utrecht.  Anthonie Waterloo was reislustig. Zoals vele kunstenaars in zijn periode reisde hij langs de Rijn en maakte er vele schetsen en etsen. Hij verbleef onder meer in Kleef, Hamburg, Holstein en Luneburg, en bezocht wellicht ook Italië.   Arnold Houbraken wijdde een artikel aan hem in zijn werk De groote schouburgh der Nederlantsche konstschilders en schilderessen.  De kunstenaar overleed in 1690 in het Sint-Jobsgasthuis in Utrecht.",male,1609,1690,Lille,Utrecht
Jan Weenix,Q1346044,"Jan Weenix (Amsterdam, 1640 of 1641 – begraven aldaar, 19 september 1719) was een Nederlands schilder, tekenaar en decoratieschilder en staat bekend als een van de beste en productiefste stillevenschilders. Net als zijn vader, Jan Baptist Weenix, wijdde hij zich aan een veelheid van onderwerpen, maar zijn roem is gebaseerd op zijn schilderijen van dood wild en jachtscènes. Veel schilderijen in dit genre, vroeger toegeschreven aan zijn vader, worden nu beschouwd als van de hand van de zoon.  Over het jaar, waarin Weenix is geboren, bestaat veel onduidelijkheid. Zelf wist hij het blijkbaar ook niet. Op zeer jonge leeftijd vertrok zijn vader naar Rome. Jans moeder was Josijntje de Hondecoeter. Zij was een dochter van Gillis Claesz. de Hondecoeter. Toen zijn vader na vier jaar terugkwam, verhuisde de familie naar Utrecht. Nadat in 1653 haar broer Gijsbert de Hondecoeter daar was overleden, kwamen de kinderen van Gijsbert bij hen inwonen. In 1657 betrok de familie een kasteel in Vleuten.  Toen Jan twintig was, stak hij zijn vader naar de kroon. Jan Weenix werd lid van het Utrechtse schildersgilde in 1664 tot 1668. Jan Weenix trouwde in 1679 in Amsterdam met Pieternella Bakkers. De schepen vermeldde in de huwelijksakte dat hij ongeveer 30 jaar oud was, wonend op de Keizersgracht. Ze hadden twee kinderen: Jan (1781), Josina (1785).  In het Amsterdam Museum hangt een schilderij van de botanicus Agnes Block in haar tuin van de buitenplaats Vijverhof door Jan Weenix. Zij bracht als eerste de ananas via kweek in een broeikas tot bloei. Jan Weenix schilderde in 1697 tsaar Peter de Grote, die voor de eerste keer op bezoek kwam in Zaandam en Amsterdam. Dirk Valkenburg was zijn leerling en woonde, volgens Jan van Gool twee jaar bij hem in.  Jan Weenix schilderde aan het einde van de 17e eeuw vijf vaste schilderijen (behangels) voor een huis op de Nieuwe Herengracht. De opdrachtgever was Jacob H. de Granada, eigenaar van een plantage in Suriname. Vanwege de indrukwekkende zaal aan de voorkant met uitzicht op de Plantage was dat huis in trek bij kunstliefhebbers. Het werd bewoond door schatrijke en kunstzinnige Amsterdammers, zoals Hendrik Gravé, Isaac de Pinto, Willem Sautijn, de gebroeders De Prado, Samuel Iperusz Wiselius en F.J.M.A. Reekers, een vooraanstaand katholiek politicus. De imposante schilderijen werden in 1921 door de Clarissen onderhands verkocht aan W.R. Hearst voor zijn kasteel, Hearst Castle aan de Californische kust. De doeken zijn vervolgens verspreid geraakt over de halve wereld.  Van 1702 tot 1712 was Jan Weenix voor de keurvorst Johan Willem van de Palts in Düsseldorf werkzaam. Voor het jachtslot Bensberg buiten Keulen schilderde hij twaalf gigantische schilderijen (345×562 cm), verdeeld over drie zalen. Weenix kreeg vermoedelijk een jaargeld toegewezen en hoefde daarvoor alleen jaarlijks een schilderij te leveren voor de collectie van het keurvorstelijk paar. (Ook Adriaen van der Werff en Rachel Ruysch waren tot hofschilder benoemd zonder dat ze zich in Düsseldorf hoefden te vestigen). Een aantal schilderijen zijn opgesteld in de Alte Pinakothek in München.  Weenix woonde aan het einde van zijn leven aan de Binnen Amstel en werd begraven in de Nieuwezijds Kapel aan het Rokin.",male,1642,1719,Amsterdam,Amsterdam
Jan Baptist Weenix,Q875076,"Jan Baptist Weenix (Amsterdam, 1621 – Haarzuilens, voorjaar 1663) was een Nederlands kunstschilder uit de 17e eeuw van gefantaseerde landschappen, zeegezichten met schepen, honden, maar ook portretten, altaarstukken en waterpartijen.  Jan Baptist Weenix werd opgevoed door zijn moeder en voogden, vanwege het vroegtijdig overlijden van zijn vader Jan Wenincks, een architect. Hij had minstens twee zussen Lysbeth en Sara, die respectievelijk met de schilder Barten Micker en David van Mollem trouwden. Weenix stotterde, en al op jonge leeftijd werd hij in de leer gedaan bij een boekverkoper, omdat hij graag las. Omdat de man niet met Weenix overweg kon, is hij aan een lakenhandelaar uitbesteed, maar ook dat was geen succes.  Volgens Arnold Houbraken had Jan Baptist Weenix een onweerstaanbare lust om te tekenen – geen stukje papier viel hem in handen of hij tekende er iets op. Zijn moeder, Grietje Hermans, besloot toe te geven aan zijn natuur en deed hem in de leer bij zijn oom Jan Micker, woonachtig in de Korstjespoortsteeg of Langestraat. Vervolgens ging Jan Weenix in de leer bij Abraham Bloemaert te Utrecht en Claes Cornelisz. Moeyaert, een toonaangevende katholieke schilders.  Weenix trad in het huwelijk met Josijntje, een dochter van Gillis Claesz. de Hondecoeter, die na het overlijden van haar vader bij haar oom woonde, een chirurgijn op Oude Schans. Jan woonde eveneens op de Lastage, in de Binnen Bantammerstraat. Naar verluidt werd in 1640 hun zoon Jan geboren, die zijn naam zou vestigen als schilder van jachtstillevens. Na vier jaar huwelijk besloot hij heimelijk naar Italië te reizen. Zijn vrouw liet hem terughalen, toen hij nog niet verder dan Rotterdam gekomen was. Na veel gepraat kreeg hij alsnog toestemming om vier maanden weg te blijven.  In 1643 ging hij op weg naar Rome, waar hij lid werd van de Bentvueghels. Zijn bijnaam werd ratel omdat hij snel sprak. Weenix werkte voor kardinaal Giovanni Battista Pamphili, die in 1644 tot Paus Innocentius X benoemd werd en voor zijn neef, kardinaal Camillo Pamphili. Zij drongen bij hem aan om zijn vrouw naar Italië te laten komen. Zijn echtgenote weigerde na beraad met lieden met vooroordelen tegen katholieken. Toen besloot Weenix haar in eigen persoon op te halen.  In 1646 stierf zijn moeder in het Sint Jorishof. In 1647 was Weenix terug in Amsterdam, voerde inmiddels de voornaam Baptist en kreeg zoveel goede aanbiedingen dat Weenix besloot om te blijven. Niettemin vestigde hij zich korte tijd later te Utrecht, bij zijn zwager Gijsbert de Hondecoeter en werd lid van het plaatselijke Sint-Lucasgilde. Weenix werkte samen met Nicolaus Knüpfer, Jan Both en Nicolaes Berchem. Kardinaal Pamphili bestookte hem met smeekbeden om terug te keren. Na het overlijden van Gijsbert de Hondecoeter nam hij diens zoon Melchior de Hondecoeter bij zich in huis, en gaf hem samen met zijn eigen zoon Jan Weenix een schildersopleiding. De laatste jaren van zijn leven bracht hij door op kasteel Ter Mey in Haarzuilens, zodat hij zich beter op zijn werk kon concentreren. Er was te veel aanloop in Utrecht. Ten slotte, over zijn sterfdatum bestaat onduidelijkheid.  Weenix schilderde Italiaanse aandoende landschappen met prominent aanwezige figuren. Hij wordt tot de tweede generatie italianisanten gerekend, hoewel bij ook gefantaseerde havengezichten en jachtstillevens schilderde. Meer dan bij andere Nederlandse schilders van het Italiaanse landschap lag bij hem het accent op architectonische elementen en op de figuren. Zijn schilderstijl is krachtig en zoekt dramatische effecten. Hij deinsde nergens voor terug, ook niet om te schilderen met duim en vingers. In Italië staat hij bekend als Giovanni Baptista Weenix. René Descartes liet zich door zowel Jan Lievens als Weenix portretteren.  Werk van Weenix is te vinden in openbare collecties van onder andere:  Houbraken, A. (1718-1721) De Groote Schouburgh der Nederlantsche konstschilders en schilderessen (ISBN 9789060780763)",male,1621,1659,Amsterdam,Utrecht
Jacob Willemsz de Wet,Q578224,"Jacob Willemsz. de Wet (Haarlem, ca. 1610 - Keulen, 1677/91) was een Nederlands kunstschilder en tekenaar afkomstig uit Haarlem. Hij vervaardigde vele werken met Bijbelse en mythologische thema's, naast landschappen, historie- en genrestukken.  De geboorte- en sterfdata van de kunstenaar zijn niet met zekerheid bekend. Het Rijksbureau voor Kunsthistorische Documentatie meldt een geboortedatum 1610 en een mogelijke sterfdatum tussen 1677 en 1691. De schilder en biograaf Arnold Houbraken verzucht in zijn werk De groote schouburgh der Nederlantsche konstschilders en schilderessen (1718) dan ook: ""Meermalen hebben wy geklaagt, dat de geboortetyd van sommige brave Nederlandsche Konstschilders van ons (hoe veel navragens wy ook daar na deden) niet heeft konnen opgespeurt worden"". Op diezelfde pagina in zijn werk vermeldt hij de schilder overigens in het voorbijgaan als 'Jan de Wet'. Zijn werk vertoont overeenkomsten met dat van Pieter Lastman en met het vroege werk van diens leerling Rembrandt. Het is niet uitgesloten dat De Wet bij de laatste in de leer is geweest.  Jacob de Wet was een zoon van de deurwaarder Willem Jansz. de Wet. Zijn broer Gerrit (overleden in 1674) was eveneens schilder. Zijn zus Maria was getrouwd met de schilder Adriaen Jansz. Kraen. De Wet is tweemaal getrouwd geweest. Zijn eerste huwelijk met Maria Jochemsdr. van Woubrugge bleef kinderloos. In 1639 trouwde hij met Maria Jacobsdr. uit Diemen. Zij kregen vijf kinderen, onder wie zijn zoon Jacob, die eveneens kunstschilder werd en ter onderscheid daarom ook wel wordt aangeduid als Jacob de Wet II.  Zijn oudst bekende werk dateert uit 1632, het jaar dat hij lid werd van het Haarlemse Sint-Lucasgilde. In 1636 hield Frans Pietersz. de Grebber een loterij waarbij De Wet twee schilderijen inzond. Deze werden geschat op respectievelijk 40 en 36 gulden, wat ze tot de minst kostbare stukken van de veiling maakte. De Wet was actief binnen het gilde en vervulde in 1645, 1661 en 1662 een bestuursfunctie. Het is waarschijnlijk dat Jacob de Wet, als katholieke schilder, Haarlem na het Rampjaar 1672 heeft verlaten. De machtswisseling waarbij een puriteins-protestants stadsbestuur de leiding kreeg, betekende een zware beperking voor katholieken. Een verhuizing naar het katholieke Keulen ligt in dat licht voor de hand.   Uit aantekeningen in een bewaard gebleven schetsboek blijkt dat De Wet een groot aantal leerlingen had en kennelijk een bloeiende praktijk had op dit gebied. Onder zijn talrijke leerlingen bevonden zich bekend geworden schilders als Paulus Potter, Job Berckheyde, Adriaen Jansz. Kraen, Johann Philip Lemke, Jan Vermeer van Haarlem en zijn eigen zoon Jacob.",male,1610,1675,Haarlem,Haarlem
Jacob de Wet II,Q2854527,"Jacob Jacobsz. de Wet (Haarlem, 1641/42 - Amsterdam, 11 november 1697) was een Nederlands kunstschilder en tekenaar. Hij was de oudste zoon uit het tweede huwelijk van de schilder Jacob Willemsz. de Wet en was ook diens leerling. Hij wordt ook wel aangeduid als Jacob de Wet II of 'de Jongere'. Hij schilderde aanvankelijk in de stijl van zijn vader en vervaardigde landschappen, Bijbelse en mythologische taferelen, enkele stillevens en later vooral portretten.  Een aantekening in een notitieboek van zijn vader geeft aan dat deze reeds in 1658 een werk van de jonge Jacob had verkocht. Deze zal dan 16 of 17 jaar oud zijn geweest. Rond 1668 vertrok De Wet naar Amsterdam, waar hij op 28 januari van dat jaar in ondertrouw ging met Helena Stalmans. In 1673 verkreeg hij, op initiatief van de Schotse architect Sir William Bruce, een aanstelling als hofschilder voor Karel II. Hij werkte voor beide mannen en werk van De Wet is nog altijd aanwezig in de Schotse residentie van het koninklijk huis, het Palace of Holyroodhouse in Edinburgh. In 1684 was hij weer in Edinburgh, waar hij vele portretten schilderde van onder meer Schotse koningen. in februari 1684 te Edinburgh, waar hij 110 portretten voor Holyroodhouse schilderde. De portretten vertonen weinig variatie in houding en gelaatsuitdrukking. Dit kwam waarschijnlijk deels door de beperkte beschikbare tijd en deels doordat de meeste portretten uit zijn eigen verbeelding voortkwamen. Het Schotse kasteel Glamis Castle  bezit een cassetteplafond in de kapel van zijn hand.  Rond 1691 was hij terug in Amsterdam, toen hij de erfenis van zijn vader afwikkelde. Op 16 november 1697 werd hij begraven in de Nieuwe Kerk.",male,1641,1697,Haarlem,Amsterdam
Cornelis Claesz van Wieringen,Q576002,"Cornelis Claesz. van Wieringen (Haarlem, 1577 - aldaar, 29 december 1633) was een Nederlands tekenaar, schilder en etser.  Van Wieringen was bevriend met Hendrick Goltzius en Cornelis van Haarlem en bekleedde belangrijke functies in het Haarlemse Sint-Lucasgilde.  Van Wieringen, zoon van een schipper, specialiseerde zich in zeestukken en ontving opdrachten van onder meer het stadsbestuur van Haarlem en de Admiraliteit van Amsterdam. Hij maakte het tot op de dag van vandaag meest bekende schilderij van het doorvaren van de ketting bij Damiate aan de monding van de Nijl (De verovering van Damiate, 1628, eigendom Frans Hals Museum). Dit eeuwenlang populaire Haarlemse ridderverhaal was gebaseerd op het verhaal van de Vijfde Kruistocht. In 1629 kreeg Van Wieringen van de stad Haarlem als aanvullende opdracht een ontwerp voor een wandtapijt te maken, bedoeld voor de vroedschapskamer van het Stadhuis van Haarlem (waar het nu nog hangt).  Volgens de archieven van het stadhuis begon de thesaurier op 12 april 1629 de betalingen voor ""het schip van Damiate"". Van Wieringen kreeg 300 Vlaamse pond uitbetaald; de glassnijder Pieter van Holstein, die het werkpatroon (en bijbehorende glas-in-loodraam) maakte, 225 Vlaamse pond en later nog eens 25 Vlaamse pond voor het afzetten, het omboorden. De Haarlemse tapijtwever Joseph Thienpont ontving het exorbitante bedrag van 2003 Vlaamse pond. In 1630 ontving Van Wieringen nog eens 69:2 pond ""uit zaeke van de behoeften tot de teekeninge van 't schip van de Damiaten verbesigt en geemployeerd"". De afmetingen van het wandtapijt zijn 10,75 meter lang en 2,40 meter hoog en daarmee is dit het grootste wandtapijt van de zeventiende eeuw.",male,1577,1633,Haarlem,Haarlem
Thomas Wijck,Q709404,"Thomas Adriaensz. Wijck of Wy(c)k (Beverwijk, ca. 1616 – begraven te Haarlem, 10 augustus 1677) was een Nederlands kunstschilder, etser en prenttekenaar.  Wijck werd geboren in een kunstenaarsfamilie en waarschijnlijk opgeleid door zijn vader. Van zijn vroege leven is weinig gedocumenteerd. In 1642 werd hij lid van het Sint-Lucasgilde te Haarlem en in 1644 huwde hij er met Trijntje de Reijger, met wie hij drie geregistreerde kinderen had: Jan (1645), Cornelia (1657) en Adam (1661). In 1653 was hij getuige in een schuldzaak en regelde hij de begrafenis van zijn zus.  Ergens tussen 1645 en 1653 moet Wijck een reis naar Italië hebben gemaakt. Getuige een groot aantal aan hem toegeschreven werken moet hij gewerkt hebben in de omgeving van Napels en Rome, waar hij onder invloed lijkt te hebben gestaan van de italianisanten, in het bijzonder Pieter van Laer. Zijn Italiaanse werken bestaan voornamelijk uit buitentaferelen, zoals landschappen met ruïnes, strandgezichten en markttaferelen. In zijn Haarlemse tijd daarentegen legde hij zich vooral toe op interieurs, min of meer onder invloed van Adriaen van Ostade. Het meest bekend is hij om zijn taferelen met alchemisten of filosofen, doorgaans overvol met objecten, vaak met overvloedige glimlichten. Van 1660 tot in ieder geval 1666 woonde en werkte Wijck te Londen, waar hij omstreeks 1663-64 vergezeld werd door zijn zoon en leerling Jan, die de rest van zijn carrière in Engeland zou blijven. Ook Jan van Huchtenburg en Jan van der Vaart waren leerlingen van Wijck.  Wijck overleed in 1677, waarschijnlijk te Haarlem, afgaande op het feit dat hij daar op 19 augustus begraven werd in de Nieuwe Kerk. Zijn werk bevindt zich onder andere in de collecties van het Rijksmuseum Amsterdam, het Mauritshuis te Den Haag, het Courtauld Institute of Art te Londen, het Ashmolean Museum te Oxford, het Fitzwilliam Museum te Cambridge, het Kunsthistorisches Museum te Wenen, het Hermitage Museum te Sint-Petersburg, de National Gallery of Art te Washington D.C. en de Fine Arts Museums of San Francisco.  In Beverwijk is een straat naar Thomas Wijck genoemd.",male,1616,1677,Beverwijk,Haarlem
Jan Wijnants,Q514074,"Jan Jansz. Wijnants (Haarlem, ca. 1631, 1632 – Amsterdam, 23 januari 1684) was een Nederlandse landschapschilder, tekenaar en decoratieschilder van interieurs.  Wijnants is waarschijnlijk in Haarlem geboren. Op 12 december 1660 verklaarde hij dat hij 28 jaar was. Hij was de oudste zoon van de katholieke Haarlemse kunsthandelaar Jan Wijnants (I) en diens eerste, onbekende, vrouw. Zijn vader hertrouwde later met Maria Jansdr. van Stralen, weduwe van Jasper Jaspersz. van Heemskerck. Zodoende werd Wijnants stiefbroer van de schilder Egbert Jaspersz. van Heemskerck (I). Hij was actief in Haarlem vanaf eind jaren 40. Volgens een notariële akte van 25 augustus 1653 woonde hij op dat moment in Rotterdam bij een zekere Maria Wijnants, mogelijk zijn tante. Op 20 april 1660 huurde hij een kamer in Amsterdam en op 28 april daaropvolgend verhuisde hij naar die stad, waar hij tot zijn dood bleef wonen. Op 12 december 1660 ging hij in Amsterdam in ondertrouw met Catharina van der Veer afkomstig uit de Runstraat aldaar.Hij werkte te Haarlem, Rotterdam en Amsterdam.  Wijnants is beïnvloed door Jacob Isaacksz. van Ruisdael. Het verbaast dan ook niet dat zijn onderwerpen bos-, winter- en italianiserende landschappen waren. Ook maakte hij afbeeldingen van dieren en was hij doende met architectuur als genre.   Johannes Lingelbach (Frankfurt am Main, 10 oktober 1622 – Amsterdam, 3 november 1674) was zijn assistent. Deze schilderde figuren in de schilderijen van Nederlands bekwaamste 17de-eeuwse landschapschilders. Ook assisteerde Adriaen van de Velde hem. Wijnants was leraar van Adriaen van de Velde en Nicolaes de Vree. Hij is nagevolgd door Buytewech, Willem Willemsz., Wilhelm von Kobell en Jan Wouwerman. Jan Cornelisz Holblock en Cornelis Vermeulen (1732-1813) lieten zich door hem beïnvloeden.  Een aantal van de werken van Jan Wijnants die in het Rijksmuseum Amsterdam hangen:  Bronnen  Noten",male,1632,1684,Haarlem,Amsterdam
Abraham Willaerts,Q540693,"Abraham Willaerts (Utrecht, tussen ca. 1603 en ca. 1613 – aldaar, 18 oktober 1669) was een Nederlands schilder en tekenaar behorend tot de Utrechtse School.  Hij was de tweede zoon van de schilder Adam Willaerts en broer van Cornelis Adamsz. Willaerts en Isaac Willaerts. Hij werd aanvankelijk door zijn vader opgeleid, werd in 1624 vermeld als leerling in het Utrechtse Sint-Lucasgilde en werkte tevens in het atelier van de Utrechtse schilder Jan van Bijlert. Later werkte hij in het atelier van Simon Vouet in Parijs. In september 1635 wordt hij weer vermeld in Utrecht. Van juni 1638 tot 1644 was hij actief in Nederlands-Brazilië in dienst van de gouverneur van die kolonie, Johan Maurits van Nassau-Siegen. In 1644 verbleef hij in Amersfoort in het gezelschap van Jacob van Campen en in 1659-1660 bezocht hij Rome. In 1661 keerde hij terug naar Utrecht, waar hij tot zijn dood woonde.  Van Willaerts zijn onder meer genrestukken, historiestukken, marines, portretten en landschappen bekend.",male,1603,1669,Utrecht,Utrecht
Adam Willaerts,Q2824028,"Adam Willaerts (Londen, 21 juli 1577 - Utrecht, 4 april 1664) was een schilder van zeegezichten uit de Nederlanden.  De ouders van Adam Willaerts verlieten hun woonplaats Antwerpen om godsdienstige en/of economische redenen en verhuisden naar Londen. Aldaar werd Adam in 1577 geboren; het gezin was in 1585 in Leiden woonachtig. Willaerts vestigde zich later (omstreeks 1602) in Utrecht, waar hij in 1605 huwde met Mayken Adriaens van Herwijck. Het paar kreeg drie zonen Cornelis, Abraham en Isaac, die allen in de voetstappen van hun vader traden en schilder werden. Willaerts was in 1611 medeoprichter van het Sint-Lucasgilde in Utrecht en bleef daarin actief. Onder de vele opdrachten is de bekendste die van de stad Dordrecht in 1626. Hij nam deel aan de decoratie van kasteel Kronborg in Denemarken. Willaerts bleef wonen en werken in Utrecht tot zijn dood in 1664.  Willaerts legde zich toe op het schilderen van stads-, zee- en strandgezichten. Zijn composities in Vlaamse stijl zijn verhalend en fantasievol en volgen doorgaans de traditionele schilderij-indeling. Een evenwichtige verhouding tussen voorgrond, middenplan en achtergrond typeert zijn werk, evenals een traditioneel kleurenpalet en een schematische weergave van golven. Hij bleef die stijl trouw, ook toen het zeegezicht in Holland sterk evolueerde in de richting van een meer naturalistische uitbeelding van de zee en de schepen die erop voeren.",male,1577,1664,London,Rotterdam
Willem Wissing,Q2126155,"Willem Wissing (Den Haag of Amsterdam, 1656 – Burghley House (landgoed), 10 september 1687) was een Nederlands schilder en tekenaar. Hij was hofschilder van de Engelse koning Jacobus II en werkte nauw samen met Peter Lely.  Hij was actief in Den Haag vanaf 1669. Hier wordt hij in het register van de Confrerie Pictura vermeld als leerling van Arnold van Ravesteyn. In 1674 stelde hij in Den Haag zijn testament op. Zoals veel Nederlandse schilders zocht hij na het Rampjaar 1672 zijn heil elders. Eerst was hij werkzaam in Frankrijk en in 1676 werd hij hofschilder in dienst van Jacobus II van Engeland. Hier werkte hij nauw samen met de populaire portretschilder Peter Lely, zo maakte hij veel van Lely's portretten af. Van 1684 tot 1685 stuurde koning Jacobus II hem naar Nederland om portretten te maken van zijn schoonzoon, stadhouder Willem III, en zijn dochter, Mary Stuart. In die periode liet hij in Amsterdam opnieuw zijn testament opstellen.[bron?] Later keerde hij terug naar Engeland, waar hij in 1687 overleed, c.q. is vergiftigd. Hij werd begraven in Stamford.  Wissing was leerling van Willem Doudijns en naast medewerker ook leerling van Lely. Later werkte hij ook samen met de schilder Jan van der Vaart, die in 1674 de oversteek naar Engeland maakte, en de Engelse schilder Francis Barlow. Van der Vaart voorzag de schilderijen van Wissing van draperieën en landschappen, terwijl Barlow ze van dieren en bloemen voorzag. Na Wissings dood zette Van der Vaart zijn atelier voort. Van Wissing zijn historiestukken en portretten bekend.  Een van de beroemdste werken van Wissing is het portret van stadhouder Willem III in harnas, hoewel dit ook aan Lely toegeschreven wordt. Minder bekend is dat het als pendant geschilderd is van een portret van zijn echtgenote Mary Stuart. Hij maakte het waarschijnlijk in de periode dat hij in opdracht van Jacobus II in Nederland verbleef. Kennelijk nam hij het mee terug naar Engeland, waar vooral het portret van Willem III talloze malen gekopieerd is. Kopieën van dit portret bevinden zich in de verzameling van de National Portrait Gallery, het Rijksmuseum Amsterdam (twee exemplaren), het Stedelijk Museum Alkmaar, het Instituut Collectie Nederland (zie afbeelding rechts) en het Westfries Museum.",male,1656,1687,Amsterdam,Stamford
Alida Withoos,Q441625,"Alida Withoos (Amersfoort, circa 1661/1662 - Amsterdam (begraven) 5 december 1730) is een Nederlandse schilderes.  Withoos werd geboren als dochter van de schilder Matthias Withoos, werd met haar drie broers Johannes, Pieter, Frans en haar zuster Maria door haar vader opgeleid tot schilderes van bosstillevens en botanische illustraties. Vanwege de inname van Amersfoort door de Fransen verhuisde de familie in het rampjaar 1672 naar Hoorn. In 1701 trouwde Alida met de fijnschilder Andries Cornelisz van Dalen (1672–1741). Zij is een typisch voorbeeld van een kunstenares die in de zeventiende en achttiende eeuw voortkwam uit een schildersmilieu.  Een opleiding tot volleerd schilder kostte veel geld, dat was in die tijd niet voor meisjes weggelegd, maar binnen de familie kregen talentvolle dochters de mogelijkheid om te worden opgeleid en mee te werken in het atelier van vader, oom, broer of echtgenoot, vaak onder diens naam. Anders dan haar man, broers en zuster wist Alida onder haar eigen naam een zekere reputatie te verwerven. Dat is vooral te danken aan haar botanische tekeningen. In Hoorn waren een aantal van de kinderen Withoos actief als tekenaars van bloemen, vogels, vlinders en insecten. In boedelinventarissen komen regelmatig zogenoemde 'Withoosjes' voor.  Alida was met haar broer Pieter een van de vele kunstenaars, waaronder Maria Sibylla Merian, die planten schilderden op de buitenplaats Vijverhof in dienst van Agnes Block. Ze tekende daar in 1687 de door Agnes Block als eerste tot rijpe vrucht geteelde ananas. Deze tekeningen zijn niet bewaard gebleven. Wel bewaard zijn dertien aquarellen die Alida in 1694 tekende voor de gekleurde Moninckx-atlas met 425 afbeeldingen van planten in de Hortus Botanicus Amsterdam, waar net als in de tuin van Block planten groeiden die door schepen van de Vereenigde Oost-Indische Compagnie van verre waren aangevoerd. De Bibliotheek van Wageningen Universiteit en Researchcentrum bezit een Konstboeck van de verzamelaar Simon Schijnvoet met onder andere zes tekeningen van Alida Withoos, misschien gemaakt voor Block. Deze geven een goed beeld van de hoge kwaliteit van haar werk.  In 1730 overleed Alida Withoos en ze werd op 5 december dat jaar begraven in de Amsterdamse Westerkerk.  Alida Withoos is de hoofdpersoon van de historische roman Ander licht van Rosita Steenbeek.",female,1661,1730,Amersfoort,Amsterdam
Frans Withoos,Q3179179,"Frans Withoos (Amersfoort, ged. 16 juni 1665 - Hoorn, 1705) was een Nederlands kunstschilder en tekenaar uit de periode van de Gouden Eeuw. Hij was de derde zoon van Matthias Withoos, die ook zijn leermeester was. Hij vervaardigde stillevens en vooral afbeeldingen van planten en insecten in aquarel en olieverf, zoals ook andere kinderen uit het kunstenaarsgezin Withoos deden.  Frans was een broer van Johannes, Pieter, Alida en Maria Withoos, allen actief in het schildersvak en allen opgeleid (en beïnvloed) door hun vader.  Withoos vertrok rond 1690 naar Batavia, waar hij de gunst verwierf van Johannes Camphuys, die destijds gouverneur-generaal van Nederlands-Indië was. Deze zette hem aan het tekenen van planten, vogels, insecten en andere dieren en betaalde hem daar goed voor. Rond 1700 keerde hij in goeden doen terug naar Hoorn, waar hij in 1705 overleed.",male,1665,1705,Amersfoort,Hoorn
Johannes Withoos,Q667820,"Johannes Withoos (Amersfoort, 1648 – Amsterdam, ca. 1688) was een Nederlands kunstschilder en tekenaar uit de periode van de Gouden Eeuw. Hij was de oudste zoon van Matthias Withoos, die ook zijn leermeester was. Hij vervaardigde stillevens en vooral landschappen in aquarel en olieverf. Ook maakte hij een groot aantal botanische tekeningen, zoals ook andere kinderen uit het kunstenaarsgezin Withoos deden.  Johannes was een broer van Pieter, Frans, Alida en Maria Withoos, allen actief in het schildersvak. Hij was lange tijd werkzaam in Rome, maar op de terugreis naar huis, zo vermeldt Arnold Houbraken, ""[lokte] zeker voorval hem aan 't Hof van den Vorst van Saxen Lauwenborg"", waar hij volgens Houbraken in 1685 zou zijn gestorven. A.J. van der Aa vermeldt in zijn Biographisch woordenboek der Nederlanden eveneens dat Withoos werkte aan het hof van de hertog van Saksen-Lauenburg en dat hij in 1683 overleed. Het RKD vermeldt echter dat hij van 1682 tot 1688 in Amsterdam verbleef, waar hij zou zijn overleden.",male,1648,1688,Amersfoort,Amsterdam
Maria Withoos,Q2602174,"Maria Withoos (Amersfoort, gedoopt 8 mei 1663 - Hoorn, na 1699) was een Nederlands kunstschilderes en tekenares uit de periode van de Gouden Eeuw. Zij vervaardigde landschappen en (bloem)stillevens. Zij was voornamelijk actief in Hoorn, waar het gezin Withoos vanuit Amersfoort naartoe verhuisde vanwege de perikelen van het rampjaar 1672.  Maria maakte deel uit van het kunstenaarsgezin van vader Matthias Withoos. Vijf van zijn zeven kinderen traden in zijn voetsporen en werden door hem opgeleid. Maria was de zuster van Alida en van de broers Johannes, Pieter en Frans.  Maria is tweemaal getrouwd geweest, eerst met Johannes Brickely en na diens dood met Dirck Knijp. Uit beide huwelijken werd een zoon geboren, Johannes (1696) en Mattias (1699).  Het werk van Maria Withoos is soms moeilijk te onderscheiden van dat van haar vader, mede gezien de gelijkluidende initialen. Werk van Matthias is mogelijk aan haar toe te schrijven, evenals een enkel werk van haar zuster Alida.  Over de sterfdatum van Maria Withoos bestaat geen zekerheid.",female,1663,1699,Amersfoort,The Hague
Matthias Withoos,Q1983347,"Mathias Withoos (naamvarianten: Matthijs Withoos, Matthias Withoos, M. Calzetti en onder zijn bentnaam Calzetta Bianca) (Amersfoort, 1627 - Hoorn, 1703) was een Nederlands kunstschilder van onder meer stillevens en stadsgezichten.  Withoos volgde zijn schildersopleiding bij Jacob van Campen, die even buiten Amersfoort op het buitengoed Randenbroek een schildersschool had. Hij werd aldaar, in 1647, meester in het Sint-Lucasgilde. Het jaar daarop maakte Withoos met Otto Marseus van Schrieck en enkele andere schilders een reis naar Florence en Rome, waar zij zich aansloten bij de Bentvueghels, een vereniging van voornamelijk Nederlandse en Vlaamse kunstenaars werkzaam in Rome. In dit ongedwongen en drinkgrage genootschap bestond de gewoonte elkaar te voorzien van een bijnaam, de zogenaamde 'bentnaam'. Withoos kreeg de bijnaam Calzetta Bianca (= witte sok).  Withoos' werk viel in de smaak bij kardinaal Leopoldo de Medici, van wie hij verschillende opdrachten kreeg. In 1650 reisde hij terug naar zijn geboortestad en deed rond 1652 waarschijnlijk op de terugweg Lyon aan. Toen Franse troepen Amersfoort in het 1672 bezetten, week Withoos uit naar Hoorn, waar hij zou blijven wonen tot zijn dood in 1703.  Verschillende van Withoos' acht kinderen, te weten Pieter, Johannes, Frans en Alida (van Maria Withoos is tot op heden geen schilderij of tekening bekend), traden in hun vaders voetsporen. Hun vader was hun leermeester. Caspar van Wittel was ook een leerling van hem. Jacob van Staverden was tot 1672 waarschijnlijk ook een leerling.  Withoos stond vooral bekend om zijn italianiserende landschappen en stadsgezichten, maar schilderde ook stillevens, waaronder bloem- en plantenstillevens, bosstillevens, jachtstillevens, vanitasstillevens, visstillevens en portretten.  Zijn vroege stillevens met planten vertonen een verwantschap met het werk van Otto Marseus van Schrieck. Tegen de tijd dat hij naar Hoorn verhuisde had hij een eigen gevarieerde stijl ontwikkeld van italianiserende landschappen bij zonsondergang met een kleurrijke achtergrond tot parkachtige omgevingen met stillevens van planten op de voorgrond. Withoos ontwikkelde ook een eigen variatie op het vanitasstilleven door symbolen van vergankelijkheid in een Italiaanse parkomgeving te plaatsen.  Het schilderij Gezicht op Amersfoort werd in 2001 verworven door het Amersfoortse Museum Flehite. Dit 2,5 × 4 m grote werk behoort tot de grootste stadsgezichten van Nederland. In het Westfries Museum in Hoorn bevonden zich, tot ze eind 2005 werden gestolen, twee versies van De Grashaven. Sinds 2015 heeft het museum een nieuw schilderij van hem: Zuiderzeedijk bij Schardam, het is verworven van de familie Van Foreest die het 340 jaar in het bezit heeft gehad.  Het gezin Withoos en het schilderen van Gezicht op de stad Amersfoort waren het onderwerp van de roman Ander licht van Rosita Steenbeek uit 2009. Het schilderij siert de omslag van deze roman.  Museum Flehite in Amersfoort presenteert tot en met 11 september 2022 de eerste grote overzichtstentoonstelling van de Nederlandse meesterschilder Mathias Withoos. 'Ander Licht op Withoos - Drie Generaties Withoos' welke werd samengesteld door gastconservator Albert Boersma. Hij schreef de gelijknamige grote monografie over zijn leven en werk en dat van zijn acht kinderen.",male,1627,1703,Amersfoort,Hoorn
Pieter Withoos,Q2358263,"Pieter Withoos (Amersfoort, ca. 1657 - Amsterdam, 10 april 1692) was een Nederlands kunstschilder en tekenaar. Hij was de tweede zoon uit het kunstenaarsgezin van Mathias Withoos. Vijf van de zeven kinderen uit het gezin traden in hun vaders voetsporen. Arnold Houbraken vermeldt in zijn werk De groote schouburgh der Nederlantsche konstschilders en schilderessen de drie zoons Johannes, Pieter en Frans en de dochter Alida. Pieter vervaardigde stillevens en afbeeldingen van vogels, insecten en planten en werkte zowel in aquarel als in olieverf.  Pieter Withoos werd geboren in Amersfoort, maar in het rampjaar 1672 week het gezin uit naar Hoorn. In 1686 was hij in Utrecht, getuige het feit dat daar in maart een dochter van hem werd gedoopt. Hij is in april 1692 in Amsterdam gestorven en aldaar begraven.  Museum Flehite in Amersfoort presenteert tot en met 11 september 2022 de eerste grote overzichtstentoonstelling van de Nederlandse meesterschilder Mathias Withoos en zijn kinderen. 'Ander Licht op Withoos - Drie Generaties Withoos' welke werd samengesteld door gastconservator Albert Boersma. Hij schreef de gelijknamige grote monografie over het leven en werk van Mathias Withoos en dat van zijn acht kinderen w.o. Pieter.",male,1655,1692,Amersfoort,Amsterdam
Emanuel de Witte,Q711203,"Emanuel de Witte (Alkmaar, 1617 – Amsterdam, 1692) was een Nederlandse schilder en tekenaar behorend tot de Hollandse School. Hij is vooral bekend vanwege zijn vele, soms niet (geheel) overeenkomstig de realiteit gecomponeerde kerkinterieurs. In tegenstelling tot andere schilders van kerkinterieurs, die het interieur zeer nauwkeurige weergaven, wist De Witte door een gezocht, maar toch schilderkunstig effect een geheel nieuw aspect aan dit onderwerp te geven: hij plaatste figuren in een zonnige belichting.  Emanuel de Witte was de zoon van een schoolmeester; verder is er weinig over zijn jeugd bekend. Hij trad in 1636 toe tot het Sint Lucasgilde in Alkmaar en schilderde mythologische of religieuze voorstellingen en portretten. Hij was van 1637 tot 1639 in de leer bij de Delftse schilder Evert van Aelst. Vervolgens werkte hij twee jaar in Rotterdam. Van 1640 tot 1651 werkte De Witte in Delft en maakte voornamelijk speelschulden; er zijn relatief weinig schilderijen uit die tijd bekend. De Witte trouwde met Geertje Ariaens van de Velde en het paar kreeg twee kinderen, beiden gedoopt in de Oude kerk. In Delft woonde hij eenvoudig: eerst in de Choorstraat en later huurde hij een goedkoop huis aan de Nieuwe Langendijk.  In 1651 vestigde De Witte zich in Amsterdam op de N.Z. Voorburgwal, toen de blommarkt. In 1655 stierf zijn vrouw. De Witte hertrouwde in datzelfde jaar met de 23-jarige Lysbeth Lodewycx van der Plass. Lysbeth bleek een slechte invloed te hebben op zijn dochter Jacomijntje. De beide vrouwen werden in 1658 aangeklaagd wegens herhaaldelijke diefstal bij de buren. Het was hun gelukt om over de schutting, om via het dak of door een gat in de muur in de woning van een kapitein te komen. De zwangere Lysbeth werd te kaak gesteld en vervolgens voor zes jaar uit de stad verbannen; Jacomijntje werd voor een jaar opgesloten in het Spinhuis. Zijn vrouw die in een hutje buiten de Tweede St Antoniespoort leefde, liet in het jaar daarop hun kind in een schuilkerk dopen. Toen zij stierf in 1663 is ze plechtig de kerk ingedragen: op een zwarte baar met roef. Emanuel de Witte verkocht zijn meubels en kreeg onderdak in de Kloveniersdoelen, dankzij zijn contacten en invloedrijke afnemers.  Emanuel de Witte, die in voortdurende geldnood verkeerde, ging in 1660 een verbintenis aan met het echtpaar Joris de Wijse, een notaris, en Adriana van Heusden. Zij zouden de geniale schilder kost en inwoning verschaffen en jaarlijks achthonderd gulden uitbetalen, maar daarvoor al het werk van De Witte in handen krijgen. Natuurlijk moest hij haar ook schilderen. Toen hij in 1663 verhuisde nam hij echter vier schilderijen mee. In 1664 had hij een dergelijke schikking getroffen met Laurens Douey. In 1669 spande Adriana, middels haar nieuwe echtgenoot, een proces tegen De Witte aan om de vier schilderijen terug te krijgen.  Emanuel de Witte heeft de Oude Kerk vanuit bijna alle hoeken geschilderd en de kerkmeesters moeten hem goed hebben gekend. De Witte maakte schetsen en schilderde thuis. In de kerk was het veel te druk en had hij waarschijnlijk te veel bekijks. Het orgel, de kroonluchters en de balken liet hij weg of verplaatste hij, al naargelang zijn ideeën over de compositie. De Witte gaf nooit het front van het orgel een plaats in zijn schilderijen: in het schilderen van de orgelpijpen had hij geen zin.  De Witte kon raar uit de hoek komen, waardoor ook potentiële klanten of vakbroeders, zoals Gerard de Lairesse werden afgeschrikt. Nadat hij ruzie kreeg met de schoonzoon van Michiel de Ruyter sneed hij het bestelde schilderij met een mes in stukken.  In 1678 schilderde de Witte een genrestuk, dat verdacht veel lijkt op een schilderij van Gabriel Metsu, waarop een gezelschap, de familie Hinlopen, staat afgebeeld. Het schilderij bevindt zich tegenwoordig in de Alte Pinakothek.  De Witte leerde de neef van zijn huisbaas in Delft, Pieter van der Vin (overleden 1655) het schilderen. 1687 of later leerde hij het vak aan Hendrik van Streeck, bij wie hij tijdelijk inwoonde.  Arnold Houbraken schrijft dat Emanuel de Witte zelfmoord pleegde nadat de huisbaas de huur opeiste. De Witte was van plan zich aan de leuning van de Korsjespoortbrug op te hangen, maar het touw brak en de oude man viel in het Singel. Omdat die avond een strenge vorst inviel, werd zijn lijk eerst elf weken later - nadat de dooi was ingetreden - gevonden bij de Haarlemmersluis.",male,1617,1692,Alkmaar,Amsterdam
Gaspar van Wittel,Q724937,"Caspar Adriaensz. van Wittel (geboren als Jasper van Wittel, ook bekend als Gaspare Vanvitelli, Gasparo degli Occhiali) (Amersfoort, 1653 – Rome, 13 september 1736) was een Nederlands landschapsschilder.  Van Wittel was in Amersfoort 4 à 5 jaar in de leer bij Thomas Jansz van Veenendaal en 7 jaar bij Matthias Withoos. Toen Withoos Amersfoort in 1672 verruilde voor Hoorn, ging Van Wittel met hem mee. Van Wittel werd vermoedelijk beïnvloed door Nederlandse landschapskunstenaars zoals Jan van der Heyden en Gerrit Berckheyde. Zijn eerste werken maakte hij in 1672 in Hoorn. In ca. 1675 vestigde hij zich in Rome waar hij zijn echte carrière als kunstschilder begon. Net als zijn vroegere leermeester Matthias Withoos werd hij lid van de Bentvueghels, onder de bijnaam (de zogenaamde ""bentnaam"") ""Piktoors"" of ""Toorts van Amersfoort"". Jacob van Staverden, met wie hij naar Rome was getrokken, woonde de eerste jaren bij hem.  Hij huwde te Rome in 1697, en bleef het grootste deel van zijn leven actief in die stad. Tussen 1694 en 1710 reisde hij door Italië en schilderde in steden zoals Florence, Bologna, Ferrara, Venetië, Milaan, Piacenza en Napels. Hij is een van de belangrijkste grondleggers van de zogeheten ""vedute"", stadsgezichten. Zijn in Napels geboren zoon Lodewijk werd de belangrijkste 18e-eeuwse architect van Italië onder de naam Luigi Vanvitelli.  In Luigi’s biografie staat vermeld dat zijn vader in juli 1656 geboren was[bron?], maar op Van Wittels graf in de Chiesa Nuova in Rome staat dat deze in 1736 op 83-jarige leeftijd stierf.  Casper van Wittel komt onder de naam Jasper van Wittel, als leerling van Matthias Withoos, voor in de historische roman Ander licht (2009) van Rosita Steenbeek.    Bronnen  Referenties",male,1653,1736,Amersfoort,Rome
Aleijda Wolfsen,Q6624017,"Aleijda Wolfsen (Zwolle, 22 oktober 1648 – aldaar, 25 augustus 1692) was een schilderes in de Gouden Eeuw.  Wolfsen werd geboren in de Grote Aa bij de Wal, als dochter van  Hendrik Wolfsen (1615-1684), onder meer burgemeester van Zwolle, en Aleijda Verwers. Ze was een leerlinge van Caspar Netscher, een vriend van haar familie. Haar biografie, geschreven door Jacob Campo Weyerman, betitelt haar als 'penseelprinses'. Ze trouwde met de plaatselijke burgervader Pieter Soury op 5 oktober 1667 in Rijswijk. Wolfsen stierf bij de geboorte van haar vijftiende kind dat samen met haar is begraven. Tien van haar kinderen overleefden haar.",female,1648,1692,Zwolle,Zwolle
Philips Wouwerman,Q454671,"Philips Wouwerman (gedoopt Haarlem, 24 mei 1619 - overl. aldaar, 19 mei 1668) was een Nederlands schilder en tekenaar. Hij schilderde voornamelijk paarden en slagvelden. Zijn werk vertoont veel dynamiek en dramatiek en is gemakkelijk te herkennen: een wit paard is een van zijn handelsmerken.  Hij was de zoon van de Alkmaarse schilder Pouwels Joostensz. Wouwerman. Wouwerman was een leerling van zijn vader en van Frans Hals. In 1638 reisde hij met zijn verloofde naar Hamburg om daar te trouwen. In 1640 wordt hij in het gilde van Haarlem vermeld. Hij overleed op 19 mei 1668 en werd op 23 mei daaropvolgend in de Nieuwe Kerk in Haarlem begraven.  Wouwerman is een buitengewoon talent en geen der paardenschilders uit zijn eigen tijd, noch uit de latere eeuwen heeft hem als tekenaar en colorist overtroffen. Hij was in zijn tijd erg populair en wist vraag naar zijn werk te creëren. Voor zijn schilderijen werd in de 18e eeuw veel geld betaald. Stadhouder Willem V telde voor één doek zelfs 4575 gulden neer, meer dan in die tijd ooit betaald werd voor een Rembrandt of Vermeer. Frederik de Grote liet afbeeldingen van Wouwerman op een servies naschilderen en gaf het vervolgens aan Catharina de Grote als geschenk. Desondanks is Wouwerman tegenwoordig, zeker onder het grote publiek, nauwelijks meer bekend.  Philips Wouwerman was de bekendste onder de Wouwermans. Vroeger stonden 1.200 werken op zijn naam, tegenwoordig wordt de helft aan hem toegeschreven.  In 2009/2010 vond de eerste overzichtstentoonstelling ooit van zijn werk plaats in het Mauritshuis in Den Haag en in het Gemäldegalerie Alter Meister in Kassel, Duitsland.",male,1619,1668,Haarlem,Haarlem
Moses van Uyttenbroeck,Q988828,"Moyses van Wtenbrouck (ook Moses van Uyt(t)enbroeck en diverse andere spellingen komen voor) (Den Haag, ca. 1595 - aldaar, ca. 1647) was een Nederlands kunstschilder en etser uit de Gouden Eeuw.   Over het leven van Wtenbrouck is weinig met zekerheid bekend. Hij zou zijn geboren tussen 1590 en 1600 en overleed in of voor 1647. Hij was een jongere broer van de schilder Jan Matheus van Wtenbrouck (Den Haag, 1585 - ca. 1650) die in 1614 toetrad tot het Sint-Lucasgilde.  Wtenbrouck was de leermeester van Anthonie Jansz. van der Croos en mogelijk ook van Dirck Dalens. Hij vervaardigde portretten, waaronder mogelijk een zelfportret, (italianiserende) landschappen, historiestukken, erotisch getinte bacchanalen en Bijbelse en vooral mythologische taferelen. Deze laatste waren vooral ontleend aan Ovidius' Metamorfosen.  Wtenbrouck was een gewild schilder, die goed kon rondkomen van de inkomsten uit zijn werken. Hij ontving regelmatig opdrachten van prins Frederik Hendrik, waardoor hij ook als hofschilder te boek staat.",male,1600,1646,The Hague,The Hague
Joachim Wtewael,Q541644,"Joachim Wtewael (Utrecht, 1566 - aldaar, 1 augustus 1638) was een Nederlands kunstschilder, wiens werk tot het maniërisme wordt gerekend.  Wtewael (spreek uit: Utewaal) was de zoon van de glasschilder Anthonisz Jansz. te Utrecht. Hij kreeg schilderles van zijn vader en van Joos de Beer. Rond 1586 maakte Wtewael een studiereis naar Italië. In Padua trad hij in dienst van de bisschop van Saint-Malo, met wie hij in 1588 naar Frankrijk trok. Rond 1591 was hij terug in Utrecht, waar hij lid werd van het gilde en een studio opzette. Hoewel hij belangrijke schildersopdrachten ontving, verwierf hij waarschijnlijk zijn meeste inkomsten uit zijn activiteiten als handelaar in vlas. Hij was een contraremonstrant en behoorde, net als zijn stad- en generatiegenoot Paulus Moreelse, tot de aanzienlijke Utrechters. In 1630 werd hij tot lid van de vroedschap van Utrecht gekozen. Na zijn dood werd hij in de Buurkerk begraven. Zijn zoon Peter (1596-1660) was ook schilder, maar zette na de dood van zijn vader vooral diens vlashandel voort.  Joachim Wtewael schilderde voornamelijk historiestukken: Bijbelse en mythologische voorstellingen in een verfijnde maniëristische stijl. Opvallend zijn zijn gedetailleerde schilderijtjes op klein formaat, soms geschilderd op koper, met vaak een sterk erotisch karakter. De lichamen vallen op door hun parelmoer-achtige glans en ingewikkelde poses. In tegenstelling tot zijn stadgenoot Abraham Bloemaert, die aanvankelijk in een verwante stijl schilderde, bleef Wtewael het maniërisme trouw. Wtewael wordt tegenwoordig[(sinds) wanneer?] beschouwd als een van de voornaamste vertegenwoordigers van die stroming in Nederland. Hij schilderde ook keukenscènes in navolging van Pieter Aertsen en enkele portretten. Schilderijen van zijn hand bevinden zich in musea over de hele wereld. In Nederland bevinden zich diverse voorbeelden van zijn werk in het Centraal Museum in Utrecht en het Mauritshuis in Den Haag. De op koper geschilderde De bruiloft van Cupido en Psyche werd in 2019 voor bijna zes miljoen dollar (ruim 5,2 miljoen euro) aangeschaft door het Centraal Museum.  Wtewael ontwierp voor de Goudse Sint-Janskerk een van de gebrandschilderde glazen en wel het zogenaamde Statenglas, dat in 1596 werd vervaardigd in opdracht van de Staten van Holland. Het glas is getiteld De vrijheid van consciëntie. Het is het eerste glas, dat na de reformatie in de kerk werd geplaatst. Hij heeft ook de ontwerpen gemaakt van een twaalftal ramen met De geschiedenis van de Nederlanden vanaf de jaren 1550 tot 1609 voor het stadhuis van Woerden. Deze ramen zijn echter verloren gegaan. Voor deze ontwerpen ontving Wtewael duizend gulden van de Staten-Generaal.  Zijn zelfportret en andere familieportretten kwamen door vererving via onder anderen zijn kleindochter Aletta Pater (1641-1725), die in 1663 trouwde met Jacob Martens (1636-1693), in bezit van de familie Martens. Een telg van dat geslacht, jhr. Constant Martens (1889-1972) legateerde onder andere die portretten aan het Centraal Museum. Die familiestukken, inclusief de meubelstukken, waren in 2015 te zien in Utrecht in een aan hem gewijde solotentoonstelling, getiteld Liefde & Lust, waarbij een gelijknamige catalogus verscheen.  Noot",male,1566,1638,Utrecht,Utrecht
Peter Wtewael,Q595150,"Peter Wtewael (Utrecht, 5 juni 1596 - aldaar, begraven 13 februari 1660) was een Nederlands kunstschilder uit de Gouden Eeuw. Hij was de oudste zoon van Joachim Wtewael, die ook zijn leermeester was, en Christina van Halen. Zijn jongere broer Johan Wtewael (1598-1652) was eveneens kunstschilder.  Wtewael vervaardigde onder meer religieuze en mythologische werken en enkele keukenscènes. Hij wordt wel gerekend tot de Utrechtse Caravaggisten, hoewel hij voor zover bekend nooit in Italië is geweest. De kunstenaar werkte in de stijl van zijn vader, maar zijn werk vertoont ook invloeden van Abraham Bloemaert en Gerrit van Honthorst. Zijn oeuvre is beperkt van omvang en kwam bijna geheel tot stand in de periode 1620 - 1630.  Evenals zijn vader was hij actief in de vlashandel en als raad in de vroedschap betrokken bij de plaatselijke politiek. In die laatste positie volgde hij zijn zieke vader op op 1 oktober 1636. Later vervulde hij ook de functie van schepen. Ook was hij actief in de kerkelijke gemeente. De beide broers bleven vrijgezel en woonden in het huis van hun ouders. Johan werd in 1639 wel lid van het Sint-Lucasgilde; van Peter is geen registratie bekend.  Het Centraal Museum in Utrecht beschikt over een portret van Peter Wtewael dat werd gemaakt door zijn vader in het kader van een serie familieportretten; deze serie familieportretten, waaronder genoemd portret, kwam door vererving via het huwelijk Jacob Martens-Aletta Pater (zij was een kleindochter van Joachim Wtewael) in 1663 in de familie Martens en vervolgens in het bezit van het Centraal Museum in 1972 door een legaat van hun nazaat jhr. Constant Martens (1889-1972).",male,1596,1660,Utrecht,Utrecht
Margaretha Wulfraet,Q15432413,"Margaretha Wulfraet (Arnhem, 19 februari 1678 – aldaar, januari 1760) was een Nederlandse schilderes van portretten en historieschilderijen. Ze woonde en werkte in Arnhem en Amsterdam.  Volgens tijdgenoot Jan van Gool is ze geboren op 19 februari 1678. Van haar doop is bekend dat deze een dag later gebeurde in de Grote Kerk. Zij leerde het vak van haar vader, Mathijs Wulfraet, die eveneens kunstschilder was.  Rond vijf jaar na haar geboorte vertrok het gezin naar Amsterdam. Uit akten is bekend dat haar vader hier ook schilderijen van haar hand heeft verkocht, die hij soms onder zijn eigen naam aanbood. In zijn lijn schilderde ook zij portretten en historieschilderijen. Ook zijn er genrevoorstellingen en landschappen van haar bekend. Als materiaal gebruikte ze olieverf.  Er zijn schilderijen van haar bekend die in de loop van de eeuwen zoekgeraakt zijn: zoals voorstellingen van haar hand van o.a. Cleopatra, Semiramis en enkele jachtnimfen, die medio 18e eeuw in het bezit waren van de Amsterdams-Utrechtse uitgever Gerard Wetstein. Ook had hij een zelfportret van haar in  bezit, waarvan nu alleen nog een gravure van Jacob Houbraken bekend is. Die gravure nam Van Gool op in zijn biografische werk De nieuwe schouburg der Nederlandsche kunstschilders en schilderessen. Ook is werk zoekgeraakt dat Wulfraet heeft geschilderd voor de zus en zwager van Wetstein, Margaretha en Abraham Scheurleer.   Enkele jaren na haar zestigste verjaardag, keerde ze terug naar haar geboorteplaats Arnhem om daar haar oude dag door te brengen. Of zoals Van Gool dit omschreef: ""'... om het overschot van haar levensdagen ... in stille Godvrucht door te brengen, en op die voet een zalig sterfuur af te wachten.""  Wulfraet is niet getrouwd geweest. Ze overleed begin 1760 op 81-jarige leeftijd en werd begraven op 26 januari. Terwijl er tegenwoordig maar een beperkt aantal schilderijen van haar bekend is, trof men direct na haar overlijden zestig schilderijen aan die grotendeels aan haar werden toegeschreven.",female,1678,1760,Arnhem,Arnhem
Matthijs Wulfraet,Q2251231,"Mathijs Wulfraet (Arnhem, 1 januari 1648 – Amsterdam, begraven 23 oktober 1726) was een Nederlands kunstschilder. Hij vervaardigde portretten en genrestukken.  Wulfraet was een zoon van een uit Duitsland afkomstige arts, die wilde dat hij in zijn voetsporen zou treden. De jonge Mathijs voelde zich echter aangetrokken door de kunsten en zijn vader kon hem daar niet vanaf brengen. Uiteindelijk deed hij hem dan in de leer bij Abraham Diepraam, die destijds in Arnhem kennelijk een goede reputatie genoot.  Hij werkte enige tijd in Frankfurt am Main. Tussen 1681 en 1683 verhuisde hij met zijn gezin naar Amsterdam, waar hij zijn verdere leven zou blijven wonen. Hij leidde zijn dochter Margaretha Wulfraet op in het vak. Zij werd eveneens een verdienstelijk kunstenares.",male,1648,1727,Arnhem,Amsterdam
Jan Wyck,Q3161788,"Jan Wyck (Haarlem, 29 oktober 1652 - Mortlake, 17 mei 1702) was een Nederlands kunstschilder uit de periode van de Gouden Eeuw. Hij was voornamelijk in Engeland actief.  Wyck kwam uit een familie van schilders en tekenaars en was een zoon van de schilder Thomas Wijck, die ook zijn leermeester was. Deze trok kort na de Restauratie in 1660 naar Londen, enkele jaren later gevolgd door zijn zoon. Vader Thomas keerde na enkele jaren terug naar Nederland, maar Jan Wyck bleef zijn verdere leven in Engeland, waar hij furore maakte met (ruiter)portretten, landschappen, jachtscènes, militaire taferelen zoals veldslagen en afbeeldingen van historische figuren.",male,1640,1700,Haarlem,Mortlake
Geertgen Wyntges,Q5529917,"Geertgen Wyntges (gedoopt Delft, 13 mei 1636 - begraven aldaar, 15 mei 1712) was een Nederlandse schilder van botanische voorstellingen.  Geertgen was de dochter van Barbara Michiels en Pieter Wyntges, een wijnverlader, en wordt daarom ook aangeduid als Geertje Pieters(dochter). Na haar werden zus Maria (1638) en broer Pieter (1644) geboren. Haar vader Pieter Wyntges was de zoon van Melchior Wyntges, een brouwer, muntmeester en kunstverzamelaar.   Vanaf circa 1666 was Geertgen Wyntges de assistent van de schilder Maria van Oosterwijck in Amsterdam, die ook bekend is van schilderijen met stillevens en bloemvoorstellingen. Ze zou begonnen zijn als dienstmeid bij de familie Van Oosterwijck en hielp haar met het mengen van verf. Ze is later haar leerlinge geworden. Geertgen had talent en werd zo goed in het schilderen van bloemstillevens dat ze daarmee in haar onderhoud kon voorzien. Ze keerde vermoedelijk in 1684 terug naar haar geboorteplaats Delft. Mogelijk ging ze hier ook werken in de plateelindustrie. Ze zou ook verre familie zijn geweest van Van Oosterwijck. Constantijn Huygens schreef twee gedichten ter ere van haar. Ook Arnold Houbraken schreef een korte biografische passage over Geertgen Wyntges.  Er zijn weinig werken bewaard van de hand van Wyntges. Bloemstuk in een aardewerken vaas maakt deel uit van de collectie van het Fitzwilliam Museum te Cambridge. Een ander werk, Bloemstuk op een balustrade is in privébezit.",female,1636,1712,Delft,Delft
